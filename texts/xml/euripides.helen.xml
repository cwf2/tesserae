<?xml version="1.0" encoding="UTF-8"?>
<TessDocument id="euripides.helen">
  <Metadata>
    <Author>euripides</Author>
    <Display>Helen</Display>
    <Abbr>eur. hel.</Abbr>
    <Lang>grc</Lang>
    <Prose>0</Prose>
    <PrintSource>Gilbert Murray, Euripidis Fabulae, vol. 3. Oxford: Clarendon Press, Oxford, 1913.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0099</DigitalSourceURL>
    <AddedBy>Tony R. Waleszczak &amp; Jessica Micceri</AddedBy>
    <URI>urn:cts:greekLit:tlg0006.tlg014.perseus-grc1</URI>
  </Metadata>
  <Text>
    <TextUnit id="0" loc="1">Νείλου μὲν αἵδε καλλιπάρθενοι ῥοαί,</TextUnit>
    <TextUnit id="1" loc="2">ὃς ἀντὶ δίας ψακάδος Αἰγύπτου πέδον</TextUnit>
    <TextUnit id="2" loc="3">λευκῆς τακείσης χιόνος ὑγραίνει γύας.</TextUnit>
    <TextUnit id="3" loc="4">Πρωτεὺς δ' ὅτ' ἔζη τῆσδε γῆς τύραννος ἦν,</TextUnit>
    <TextUnit id="4" loc="5">Φάρον μὲν οἰκῶν νῆσον, Αἰγύπτου δ' ἄναξ,</TextUnit>
    <TextUnit id="5" loc="6">ὃς τῶν κατ' οἶδμα παρθένων μίαν γαμεῖ,</TextUnit>
    <TextUnit id="6" loc="7">Ψαμάθην, ἐπειδὴ λέκτρ' ἀφῆκεν Αἰακοῦ.</TextUnit>
    <TextUnit id="7" loc="8">τίκτει δὲ τέκνα δισσὰ τοῖσδε δώμασι,</TextUnit>
    <TextUnit id="8" loc="9">Θεοκλύμενον ἄρσεν' ὅτι δὴ θεοὺς σέβων</TextUnit>
    <TextUnit id="9" loc="10">βίον διήνεγκ' εὐγενῆ τε παρθένον</TextUnit>
    <TextUnit id="10" loc="11">Εἰδώ, τὸ μητρὸς ἀγλάισμ', ὅτ' ἦν βρέφος:</TextUnit>
    <TextUnit id="11" loc="12">ἐπεὶ δ' ἐς ἥβην ἦλθεν ὡραίαν γάμων,</TextUnit>
    <TextUnit id="12" loc="13">καλοῦσιν αὐτὴν Θεονόην: τὰ θεῖα γὰρ</TextUnit>
    <TextUnit id="13" loc="14">τά τ' ὄντα καὶ μέλλοντα πάντ' ἠπίστατο,</TextUnit>
    <TextUnit id="14" loc="15">προγόνου λαβοῦσα Νηρέως τιμὰς πάρα.</TextUnit>
    <TextUnit id="15" loc="16">ἡμῖν δὲ γῆ μὲν πατρὶς οὐκ ἀνώνυμος</TextUnit>
    <TextUnit id="16" loc="17">Σπάρτη, πατὴρ δὲ Τυνδάρεως: ἔστιν δὲ δὴ</TextUnit>
    <TextUnit id="17" loc="18">λόγος τις ὡς Ζεὺς μητέρ' ἔπτατ' εἰς ἐμὴν</TextUnit>
    <TextUnit id="18" loc="19">Λήδαν κύκνου μορφώματ' ὄρνιθος λαβών,</TextUnit>
    <TextUnit id="19" loc="20">ὃς δόλιον εὐνὴν ἐξέπραξ' ὑπ' αἰετοῦ</TextUnit>
    <TextUnit id="20" loc="21">δίωγμα φεύγων, εἰ σαφὴς οὗτος λόγος:</TextUnit>
    <TextUnit id="21" loc="22">̔Ελένη δ' ἐκλήθην. ἃ δὲ πεπόνθαμεν κακὰ</TextUnit>
    <TextUnit id="22" loc="23">λέγοιμ' ἄν. ἦλθον τρεῖς θεαὶ κάλλους πέρι</TextUnit>
    <TextUnit id="23" loc="24">̓Ιδαῖον ἐς κευθμῶν' ̓Αλέξανδρον πάρα,</TextUnit>
    <TextUnit id="24" loc="25">̔́Ηρα Κύπρις τε διογενής τε παρθένος,</TextUnit>
    <TextUnit id="25" loc="26">μορφῆς θέλουσαι διαπεράνασθαι κρίσιν.</TextUnit>
    <TextUnit id="26" loc="27">τοὐμὸν δὲ κάλλος, εἰ καλὸν τὸ δυστυχές,</TextUnit>
    <TextUnit id="27" loc="28">Κύπρις προτείνας' ὡς ̓Αλέξανδρος γαμεῖ,</TextUnit>
    <TextUnit id="28" loc="29">νικᾷ. λιπὼν δὲ βούσταθμ' ̓Ιδαῖος Πάρις</TextUnit>
    <TextUnit id="29" loc="30">Σπάρτην ἀφίκεθ' ὡς ἐμὸν σχήσων λέχος.</TextUnit>
    <TextUnit id="30" loc="31">̔́Ηρα δὲ μεμφθεῖς' οὕνεκ' οὐ νικᾷ θεάς,</TextUnit>
    <TextUnit id="31" loc="32">ἐξηνέμωσε τἄμ' ̓Αλεξάνδρῳ λέχη,</TextUnit>
    <TextUnit id="32" loc="33">δίδωσι δ' οὐκ ἔμ', ἀλλ' ὁμοιώσας' ἐμοὶ</TextUnit>
    <TextUnit id="33" loc="34">εἴδωλον ἔμπνουν οὐρανοῦ ξυνθεῖς' ἄπο,</TextUnit>
    <TextUnit id="34" loc="35">Πριάμου τυράννου παιδί: καὶ δοκεῖ μ' ἔχειν —</TextUnit>
    <TextUnit id="35" loc="36">κενὴν δόκησιν, οὐκ ἔχων. τὰ δ' αὖ Διὸς</TextUnit>
    <TextUnit id="36" loc="37">βουλεύματ' ἄλλα τοῖσδε συμβαίνει κακοῖς:</TextUnit>
    <TextUnit id="37" loc="38">πόλεμον γὰρ εἰσήνεγκεν ̔Ελλήνων χθονὶ</TextUnit>
    <TextUnit id="38" loc="39">καὶ Φρυξὶ δυστήνοισιν, ὡς ὄχλου βροτῶν</TextUnit>
    <TextUnit id="39" loc="40">πλήθους τε κουφίσειε μητέρα χθόνα</TextUnit>
    <TextUnit id="40" loc="41">γνωτόν τε θείη τὸν κράτιστον ̔Ελλάδος.</TextUnit>
    <TextUnit id="41" loc="42">Φρυγῶν δ' ἐς ἀλκὴν προυτέθην ἐγὼ μὲν οὔ,</TextUnit>
    <TextUnit id="42" loc="43">τὸ δ' ὄνομα τοὐμόν, ἆθλον ̔́Ελλησιν δορός.</TextUnit>
    <TextUnit id="43" loc="44">λαβὼν δέ μ' ̔Ερμῆς ἐν πτυχαῖσιν αἰθέρος</TextUnit>
    <TextUnit id="44" loc="45">νεφέλῃ καλύψας — οὐ γὰρ ἠμέλησέ μου</TextUnit>
    <TextUnit id="45" loc="46">Ζεύς — τόνδ' ἐς οἶκον Πρωτέως ἱδρύσατο,</TextUnit>
    <TextUnit id="46" loc="47">πάντων προκρίνας σωφρονέστατον βροτῶν,</TextUnit>
    <TextUnit id="47" loc="48">ἀκέραιον ὡς σῴσαιμι Μενέλεῳ λέχος.</TextUnit>
    <TextUnit id="48" loc="49">κἀγὼ μὲν ἐνθάδ' εἴμ', ὁ δ' ἄθλιος πόσις</TextUnit>
    <TextUnit id="49" loc="50">στράτευμ' ἀθροίσας τὰς ἐμὰς ἀναρπαγὰς</TextUnit>
    <TextUnit id="50" loc="51">θηρᾷ πορευθεὶς ̓Ιλίου πυργώματα.</TextUnit>
    <TextUnit id="51" loc="52">ψυχαὶ δὲ πολλαὶ δι' ἔμ' ἐπὶ Σκαμανδρίοις</TextUnit>
    <TextUnit id="52" loc="53">ῥοαῖσιν ἔθανον: ἡ δὲ πάντα τλᾶς' ἐγὼ</TextUnit>
    <TextUnit id="53" loc="54">κατάρατός εἰμι καὶ δοκῶ προδοῦς' ἐμὸν</TextUnit>
    <TextUnit id="54" loc="55">πόσιν συνάψαι πόλεμον ̔́Ελλησιν μέγαν.</TextUnit>
    <TextUnit id="55" loc="56">τί δῆτ' ἔτι ζῶ; θεοῦ τόδ' εἰσήκους' ἔπος</TextUnit>
    <TextUnit id="56" loc="57">̔Ερμοῦ, τὸ κλεινὸν ἔτι κατοικήσειν πέδον</TextUnit>
    <TextUnit id="57" loc="58">Σπάρτης σὺν ἀνδρί, γνόντος ὡς ἐς ̓́Ιλιον</TextUnit>
    <TextUnit id="58" loc="59">οὐκ ἦλθον, ἵνα μὴ λέκτρ' ὑποστρώσω τινί.</TextUnit>
    <TextUnit id="59" loc="60">ἕως μὲν οὖν φῶς ἡλίου τόδ' ἔβλεπεν</TextUnit>
    <TextUnit id="60" loc="61">Πρωτεύς, ἄσυλος ἦ γάμων: ἐπεὶ δὲ γῆς</TextUnit>
    <TextUnit id="61" loc="62">σκότῳ κέκρυπται, παῖς ὁ τοῦ τεθνηκότος</TextUnit>
    <TextUnit id="62" loc="63">θηρᾷ γαμεῖν με. τὸν πάλαι δ' ἐγὼ πόσιν</TextUnit>
    <TextUnit id="63" loc="64">τιμῶσα Πρωτέως μνῆμα προσπίτνω τόδε</TextUnit>
    <TextUnit id="64" loc="65">ἱκέτις, ἵν' ἀνδρὶ τἀμὰ διασῴσῃ λέχη,</TextUnit>
    <TextUnit id="65" loc="66">ὡς, εἰ καθ' ̔Ελλάδ' ὄνομα δυσκλεὲς φέρω,</TextUnit>
    <TextUnit id="66" loc="67">μή μοι τὸ σῶμά γ' ἐνθάδ' αἰσχύνην ὄφλῃ.</TextUnit>
    <TextUnit id="67" loc="68">τίς τῶνδ' ἐρυμνῶν δωμάτων ἔχει κράτος;</TextUnit>
    <TextUnit id="68" loc="69">πλούτου γὰρ οἶκος ἄξιος προσεικάσαι,</TextUnit>
    <TextUnit id="69" loc="70">βασίλειά τ' ἀμφιβλήματ' εὔθριγκοί θ' ἕδραι.</TextUnit>
    <TextUnit id="70" loc="71">ἔα:</TextUnit>
    <TextUnit id="71" loc="72">ὦ θεοί, τίν' εἶδον ὄψιν; ἐχθίστην ὁρῶ</TextUnit>
    <TextUnit id="72" loc="73">γυναικὸς εἰκὼ φόνιον, ἥ μ' ἀπώλεσεν</TextUnit>
    <TextUnit id="73" loc="74">πάντας τ' ̓Αχαιούς. θεοί ς', ὅσον μίμημ' ἔχεις</TextUnit>
    <TextUnit id="74" loc="75">̔Ελένης, ἀποπτύσειαν. εἰ δὲ μὴ 'ν ξένῃ</TextUnit>
    <TextUnit id="75" loc="76">γαίᾳ πόδ' εἶχον, τῷδ' ἂν εὐστόχῳ πτερῷ</TextUnit>
    <TextUnit id="76" loc="77">ἀπόλαυσιν εἰκοῦς ἔθανες ἂν Διὸς κόρης.</TextUnit>
    <TextUnit id="77" loc="78">τί δ', ὦ ταλαίπωρ' — ὅστις ὤν μ' ἀπεστράφης</TextUnit>
    <TextUnit id="78" loc="79">καὶ ταῖς ἐκείνης συμφοραῖς ἐμὲ στυγεῖς;</TextUnit>
    <TextUnit id="79" loc="80">ἥμαρτον: ὀργῇ δ' εἶξα μᾶλλον ἤ με χρῆν:</TextUnit>
    <TextUnit id="80" loc="81">μισεῖ γὰρ ̔Ελλὰς πᾶσα τὴν Διὸς κόρην.</TextUnit>
    <TextUnit id="81" loc="82">σύγγνωθι δ' ἡμῖν τοῖς λελεγμένοις, γύναι.</TextUnit>
    <TextUnit id="82" loc="83">τίς δ' εἶ; πόθεν γῆς τῆσδ' ἐπεστράφης πέδον;</TextUnit>
    <TextUnit id="83" loc="84">εἷς τῶν ̓Αχαιῶν, ὦ γύναι, τῶν ἀθλίων.</TextUnit>
    <TextUnit id="84" loc="85">οὐ τἄρα ς' ̔Ελένην εἰ στυγεῖς θαυμαστέον.</TextUnit>
    <TextUnit id="85" loc="86">ἀτὰρ τίς εἶ πόθεν; τίνος δ' αὐδᾶν σε χρή;</TextUnit>
    <TextUnit id="86" loc="87">ὄνομα μὲν ἡμῖν Τεῦκρος, ὁ δὲ φύσας πατὴρ</TextUnit>
    <TextUnit id="87" loc="88">Τελαμών, Σαλαμὶς δὲ πατρὶς ἡ θρέψασά με.</TextUnit>
    <TextUnit id="88" loc="89">τί δῆτα Νείλου τούσδ' ἐπιστρέφῃ γύας;</TextUnit>
    <TextUnit id="89" loc="90">φυγὰς πατρῴας ἐξελήλαμαι χθονός.</TextUnit>
    <TextUnit id="90" loc="91">τλήμων ἂν εἴης: τίς δέ ς' ἐκβάλλει πάτρας;</TextUnit>
    <TextUnit id="91" loc="92">Τελαμὼν ὁ φύσας. τίν' ἂν ἔχοις μᾶλλον φίλον;</TextUnit>
    <TextUnit id="92" loc="93">ἐκ τοῦ; τὸ γάρ τοι πρᾶγμα συμφορὰν ἔχει.</TextUnit>
    <TextUnit id="93" loc="94">Αἴας μ' ἀδελφὸς ὤλες' ἐν Τροίᾳ θανών.</TextUnit>
    <TextUnit id="94" loc="95">πῶς; οὔ τί που σῷ φασγάνῳ βίον στερείς;</TextUnit>
    <TextUnit id="95" loc="96">οἰκεῖον αὐτὸν ὤλες' ἅλμ' ἐπὶ ξίφος.</TextUnit>
    <TextUnit id="96" loc="97">μανέντ'; ἐπεὶ τίς σωφρονῶν τλαίη τάδ' ἄν;</TextUnit>
    <TextUnit id="97" loc="98">τὸν Πηλέως τιν' οἶσθ' ̓Αχιλλέα γόνον;</TextUnit>
    <TextUnit id="98" loc="99">ναί:</TextUnit>
    <TextUnit id="99" loc="100">μνηστήρ ποθ' ̔Ελένης ἦλθεν, ὡς ἀκούομεν.</TextUnit>
    <TextUnit id="100" loc="100">θανὼν ὅδ' ὅπλων ἔριν ἔθηκε συμμάχοις.</TextUnit>
    <TextUnit id="101" loc="101">καὶ δὴ τί τοῦτ' Αἴαντι γίγνεται κακόν;</TextUnit>
    <TextUnit id="102" loc="102">ἄλλου λαβόντος ὅπλ' ἀπηλλάχθη βίου.</TextUnit>
    <TextUnit id="103" loc="103">σὺ τοῖς ἐκείνου δῆτα πήμασιν νοσεῖς;</TextUnit>
    <TextUnit id="104" loc="104">ὁθούνεκ' αὐτῷ γ' οὐ ξυνωλόμην ὁμοῦ.</TextUnit>
    <TextUnit id="105" loc="105">ἦλθες γάρ, ὦ ξέν', ̓Ιλίου κλεινὴν πόλιν;</TextUnit>
    <TextUnit id="106" loc="106">καὶ ξύν γε πέρσας αὐτὸς ἀνταπωλόμην.</TextUnit>
    <TextUnit id="107" loc="107">ἤδη γὰρ ἧπται καὶ κατείργασται πυρί;</TextUnit>
    <TextUnit id="108" loc="108">ὥστ' οὐδ' ἴχνος γε τειχέων εἶναι σαφές.</TextUnit>
    <TextUnit id="109" loc="109">ὦ τλῆμον ̔Ελένη, διὰ ς' ἀπόλλυνται Φρύγες.</TextUnit>
    <TextUnit id="110" loc="110">καὶ πρός γ' ̓Αχαιοί: μεγάλα δ' εἴργασται κακά.</TextUnit>
    <TextUnit id="111" loc="111">πόσον χρόνον γὰρ διαπεπόρθηται πόλις;</TextUnit>
    <TextUnit id="112" loc="112">ἑπτὰ σχεδόν τι καρπίμους ἐτῶν κύκλους.</TextUnit>
    <TextUnit id="113" loc="113">χρόνον δ' ἐμείνατ' ἄλλον ἐν Τροίᾳ πόσον;</TextUnit>
    <TextUnit id="114" loc="114">πολλὰς σελήνας, δέκα διελθούσας ἔτη.</TextUnit>
    <TextUnit id="115" loc="115">ἦ καὶ γυναῖκα Σπαρτιᾶτιν εἵλετε;</TextUnit>
    <TextUnit id="116" loc="116">Μενέλαος αὐτὴν ἦγ' ἐπισπάσας κόμης.</TextUnit>
    <TextUnit id="117" loc="117">εἶδες σὺ τὴν δύστηνον; ἢ κλύων λέγεις;</TextUnit>
    <TextUnit id="118" loc="118">ὥσπερ γε σέ, οὐδὲν ἧσσον, ὀφθαλμοῖς ὁρῶ.</TextUnit>
    <TextUnit id="119" loc="119">σκοπεῖτε μὴ δόκησιν εἴχετ' ἐκ θεῶν.</TextUnit>
    <TextUnit id="120" loc="120">ἄλλου λόγου μέμνησο, μὴ κείνης ἔτι.</TextUnit>
    <TextUnit id="121" loc="121">οὕτω δοκεῖτε τὴν δόκησιν ἀσφαλῆ;</TextUnit>
    <TextUnit id="122" loc="122">αὐτὸς γὰρ ὄσσοις εἰδόμην: καὶ νοῦς ὁρᾷ.</TextUnit>
    <TextUnit id="123" loc="123">ἤδη δ' ἐν οἴκοις σὺν δάμαρτι Μενέλεως;</TextUnit>
    <TextUnit id="124" loc="124">οὔκουν ἐν ̓́Αργει γ' οὐδ' ἐπ' Εὐρώτα ῥοαῖς.</TextUnit>
    <TextUnit id="125" loc="125">αἰαῖ: κακὸν τόδ' εἶπας οἷς κακὸν λέγεις.</TextUnit>
    <TextUnit id="126" loc="126">ὡς κεῖνος ἀφανὴς σὺν δάμαρτι κλῄζεται.</TextUnit>
    <TextUnit id="127" loc="127">οὐ πᾶσι πορθμὸς αὑτὸς ̓Αργείοισιν ἦν;</TextUnit>
    <TextUnit id="128" loc="128">ἦν, ἀλλὰ χειμὼν ἄλλος' ἄλλον ὥρισεν.</TextUnit>
    <TextUnit id="129" loc="129">ποίοισιν ἐν νώτοισι ποντίας ἁλός;</TextUnit>
    <TextUnit id="130" loc="130">μέσον περῶσι πέλαγος Αἰγαίου πόρου.</TextUnit>
    <TextUnit id="131" loc="131">κἀκ τοῦδε Μενέλαν οὔτις εἶδ' ἀφιγμένον;</TextUnit>
    <TextUnit id="132" loc="132">οὐδείς: θανὼν δὲ κλῄζεται καθ' ̔Ελλάδα.</TextUnit>
    <TextUnit id="133" loc="133">ἀπωλόμεσθα: Θεστιὰς δ' ἔστιν κόρη;</TextUnit>
    <TextUnit id="134" loc="134">Λήδαν ἔλεξας; οἴχεται θανοῦσα δή.</TextUnit>
    <TextUnit id="135" loc="135">οὔ πού νιν ̔Ελένης αἰσχρὸν ὤλεσεν κλέος;</TextUnit>
    <TextUnit id="136" loc="136">φασίν, βρόχῳ γ' ἅψασαν εὐγενῆ δέρην.</TextUnit>
    <TextUnit id="137" loc="137">οἱ Τυνδάρειοι δ' εἰσὶν ἢ οὐκ εἰσὶν κόροι;</TextUnit>
    <TextUnit id="138" loc="138">τεθνᾶσι καὶ οὐ τεθνᾶσι: δύο δ' ἐστὸν λόγω.</TextUnit>
    <TextUnit id="139" loc="139">πότερος ὁ κρείσσων; ὦ τάλαιν' ἐγὼ κακῶν.</TextUnit>
    <TextUnit id="140" loc="140">ἄστροις σφ' ὁμοιωθέντε φάς' εἶναι θεώ.</TextUnit>
    <TextUnit id="141" loc="141">καλῶς ἔλεξας τοῦτο: θάτερον δὲ τί;</TextUnit>
    <TextUnit id="142" loc="142">σφαγαῖς ἀδελφῆς οὕνεκ' ἐκπνεῦσαι βίον.</TextUnit>
    <TextUnit id="143" loc="143">ἅλις δὲ μύθων: οὐ διπλᾶ χρῄζω στένειν.</TextUnit>
    <TextUnit id="144" loc="144">ὧν δ' οὕνεκ' ἦλθον τούσδε βασιλείους δόμους,</TextUnit>
    <TextUnit id="145" loc="145">τὴν θεσπιῳδὸν Θεονόην χρῄζων ἰδεῖν,</TextUnit>
    <TextUnit id="146" loc="146">σὺ προξένησον, ὡς τύχω μαντευμάτων</TextUnit>
    <TextUnit id="147" loc="147">ὅπῃ νεὼς στείλαιμ' ἂν οὔριον πτερὸν</TextUnit>
    <TextUnit id="148" loc="148">ἐς γῆν ἐναλίαν Κύπρον, οὗ μ' ἐθέσπισεν</TextUnit>
    <TextUnit id="149" loc="149">οἰκεῖν ̓Απόλλων, ὄνομα νησιωτικὸν</TextUnit>
    <TextUnit id="150" loc="150">Σαλαμῖνα θέμενον τῆς ἐκεῖ χάριν πάτρας.</TextUnit>
    <TextUnit id="151" loc="151">πλοῦς, ὦ ξέν', αὐτὸς σημανεῖ: σὺ δ' ἐκλιπὼν</TextUnit>
    <TextUnit id="152" loc="152">γῆν τήνδε φεῦγε πρίν σε παῖδα Πρωτέως</TextUnit>
    <TextUnit id="153" loc="153">ἰδεῖν, ὃς ἄρχει τῆσδε γῆς: ἄπεστι δὲ</TextUnit>
    <TextUnit id="154" loc="154">κυσὶν πεποιθὼς ἐν φοναῖς θηροκτόνοις:</TextUnit>
    <TextUnit id="155" loc="155">κτείνει γὰρ ̔́Ελλην' ὅντιν' ἂν λάβῃ ξένον.</TextUnit>
    <TextUnit id="156" loc="156">ὅτου δ' ἕκατι, μήτε σὺ ζήτει μαθεῖν</TextUnit>
    <TextUnit id="157" loc="157">ἐγώ τε σιγῶ: τί γὰρ ἂν ὠφελοῖμί σε;</TextUnit>
    <TextUnit id="158" loc="158">καλῶς ἔλεξας, ὦ γύναι: θεοὶ δέ σοι</TextUnit>
    <TextUnit id="159" loc="159">ἐσθλῶν ἀμοιβὰς ἀντιδωρησαίατο.</TextUnit>
    <TextUnit id="160" loc="160">̔Ελένῃ δ' ὅμοιον σῶμ' ἔχους' οὐ τὰς φρένας</TextUnit>
    <TextUnit id="161" loc="161">ἔχεις ὁμοίας, ἀλλὰ διαφόρους πολύ.</TextUnit>
    <TextUnit id="162" loc="162">κακῶς δ' ὄλοιτο μηδ' ἐπ' Εὐρώτα ῥοὰς</TextUnit>
    <TextUnit id="163" loc="163">ἔλθοι: σὺ δ' εἴης εὐτυχὴς ἀεί, γύναι.</TextUnit>
    <TextUnit id="164" loc="164">ὤ, μεγάλων ἀχέων καταβαλλομένα μέγαν οἶκτον</TextUnit>
    <TextUnit id="165" loc="165">ποῖον ἁμιλλαθῶ γόον; ἢ τίνα μοῦσαν ἐπέλθω</TextUnit>
    <TextUnit id="166" loc="166">δάκρυσιν ἢ θρήνοις ἢ πένθεσιν; αἰαῖ.</TextUnit>
    <TextUnit id="167" loc="167">πτεροφόροι νεάνιδες,</TextUnit>
    <TextUnit id="168" loc="168">παρθένοι Χθονὸς κόραι</TextUnit>
    <TextUnit id="169" loc="169">Σειρῆνες, εἴθ' ἐμοῖς γόοις</TextUnit>
    <TextUnit id="170" loc="170">μόλοιτ' ἔχουσαι Λίβυν</TextUnit>
    <TextUnit id="171" loc="171">λωτὸν ἢ σύριγγας ἢ</TextUnit>
    <TextUnit id="172" loc="172">φόρμιγγας, αἰλίνοις κακοῖς</TextUnit>
    <TextUnit id="173" loc="173">τοῖς ἐμοῖσι σύνοχα δάκρυα:</TextUnit>
    <TextUnit id="174" loc="174">πάθεσι πάθεα, μέλεσι μέλεα,</TextUnit>
    <TextUnit id="175" loc="175">μουσεῖα θρηνήμα-</TextUnit>
    <TextUnit id="176" loc="176">σι ξυνῳδὰ πέμψειε</TextUnit>
    <TextUnit id="177" loc="175">Φερσέφασσα</TextUnit>
    <TextUnit id="178" loc="176">φόνια, χάριτας ἵν' ἐπὶ δάκρυσι</TextUnit>
    <TextUnit id="179" loc="177">παρ' ἐμέθεν ὑπὸ μέλαθρα νύχια</TextUnit>
    <TextUnit id="180" loc="177b">παιᾶνα</TextUnit>
    <TextUnit id="181" loc="178">νέκυσιν ὀλομένοις λάβῃ.</TextUnit>
    <TextUnit id="182" loc="179">κυανοειδὲς ἀμφ' ὕδωρ</TextUnit>
    <TextUnit id="183" loc="180">ἔτυχον ἕλικά τ' ἀνὰ χλόαν</TextUnit>
    <TextUnit id="184" loc="181">φοίνικας ἁλίου πέπλους</TextUnit>
    <TextUnit id="185" loc="182">αὐγαῖσιν ἐν χρυσέαις</TextUnit>
    <TextUnit id="186" loc="183">ἀμφὶ δόνακος ἔρνεσιν</TextUnit>
    <TextUnit id="187" loc="184">θάλπουσα: ποτνίας δ' ἐμᾶς,</TextUnit>
    <TextUnit id="188" loc="185">ἔνθεν οἰκτρὸν ἀνεβόασεν,</TextUnit>
    <TextUnit id="189" loc="185">ὅμαδον ἔκλυον, ἄλυρον ἔλεγον,</TextUnit>
    <TextUnit id="190" loc="186">ὅτι ποτ' ἔλακεν αἰάγμα</TextUnit>
    <TextUnit id="191" loc="187">σι στένουσα, Νύμφα τις</TextUnit>
    <TextUnit id="192" loc="187b">οἷα Ναὶ̈ς</TextUnit>
    <TextUnit id="193" loc="188">ὄρεσι φυγάδα νόμον ἱεῖσα</TextUnit>
    <TextUnit id="194" loc="189">γοερόν, ὑπὸ δὲ πέτρινα γύαλα</TextUnit>
    <TextUnit id="195" loc="189b">κλαγγαῖσι</TextUnit>
    <TextUnit id="196" loc="190">Πανὸς ἀναβοᾷ γάμους.</TextUnit>
    <TextUnit id="197" loc="191">ἰὼ ἰώ:</TextUnit>
    <TextUnit id="198" loc="192">θήραμα βαρβάρου πλάτας,</TextUnit>
    <TextUnit id="199" loc="193">̔Ελλανίδες κόραι,</TextUnit>
    <TextUnit id="200" loc="194">ναύτας ̓Αχαιῶν</TextUnit>
    <TextUnit id="201" loc="195">τις ἔμολεν ἔμολε δάκρυα δάκρυσί μοι φέρων.</TextUnit>
    <TextUnit id="202" loc="196">̓Ιλίου κατασκαφαὶ</TextUnit>
    <TextUnit id="203" loc="197">πυρὶ μέλουσι δαί̈ῳ</TextUnit>
    <TextUnit id="204" loc="198">δι' ἐμὲ τὰν πολυκτόνον,</TextUnit>
    <TextUnit id="205" loc="199">δι' ἐμὸν ὄνομα πολύπονον.</TextUnit>
    <TextUnit id="206" loc="200">Λήδα δ' ἐν ἀγχόναις</TextUnit>
    <TextUnit id="207" loc="201">θάνατον ἔλαβεν αἰσχύ-</TextUnit>
    <TextUnit id="208" loc="202">νας ἐμᾶς ὑπ' ἀλγέων.</TextUnit>
    <TextUnit id="209" loc="203">ὁ δ' ἐμὸς ἐν ἁλὶ πολυπλανὴς</TextUnit>
    <TextUnit id="210" loc="204">πόσις ὀλόμενος οἴχεται,</TextUnit>
    <TextUnit id="211" loc="205">κάστορός τε συγγόνου τε</TextUnit>
    <TextUnit id="212" loc="206">διδυμογενὲς ἄγαλμα πατρίδος</TextUnit>
    <TextUnit id="213" loc="207">ἀφανὲς ἀφανὲς ἱππόκροτα λέ-</TextUnit>
    <TextUnit id="214" loc="208">λοιπε δάπεδα γυμνάσιά τε</TextUnit>
    <TextUnit id="215" loc="210">δονακόεντος Εὐρώ-</TextUnit>
    <TextUnit id="216" loc="210b">τα, νεανιᾶν πόνον.</TextUnit>
    <TextUnit id="217" loc="211">αἰαῖ αἰαῖ:</TextUnit>
    <TextUnit id="218" loc="212">ὦ δαίμονος πολυστόνου</TextUnit>
    <TextUnit id="219" loc="213">μοίρας τε σᾶς, γύναι.</TextUnit>
    <TextUnit id="220" loc="214">αἰὼν δυσαίων</TextUnit>
    <TextUnit id="221" loc="215">τις ἔλαχεν ἔλαχεν, ὅτε ς' ἐτέκετο ματρόθεν</TextUnit>
    <TextUnit id="222" loc="215">χιονόχρως κύκνου πτερῷ</TextUnit>
    <TextUnit id="223" loc="216">Ζεὺς πρέπων δι' αἰθέρος:</TextUnit>
    <TextUnit id="224" loc="217">τί γὰρ ἄπεστί σοι κακῶν;</TextUnit>
    <TextUnit id="225" loc="218">τίνα δὲ βίοτον οὐκ ἔτλας;</TextUnit>
    <TextUnit id="226" loc="219">μάτηρ μὲν οἴχεται,</TextUnit>
    <TextUnit id="227" loc="220">δίδυμά τε Διὸς οὐκ εὐ-</TextUnit>
    <TextUnit id="228" loc="221">δαιμονεῖ τέκεα φίλα,</TextUnit>
    <TextUnit id="229" loc="222">χθόνα δὲ πάτριον οὐχ ὁρᾷς,</TextUnit>
    <TextUnit id="230" loc="223">διὰ δὲ πόλεας ἔρχεται</TextUnit>
    <TextUnit id="231" loc="224">βάξις, ἅ σε βαρβάροισι,</TextUnit>
    <TextUnit id="232" loc="225">πότνια, παραδίδωσι λέχεσιν,</TextUnit>
    <TextUnit id="233" loc="226">ὁ δὲ σὸς ἐν ἁλὶ κύμασί τε λέ-</TextUnit>
    <TextUnit id="234" loc="227">λοιπε βίοτον, οὐδέ ποτ' ἔτι</TextUnit>
    <TextUnit id="235" loc="228">πάτρια μέλαθρα καὶ τὰν</TextUnit>
    <TextUnit id="236" loc="228b">Χαλκίοικον ὀλβιεῖς.</TextUnit>
    <TextUnit id="237" loc="229">φεῦ φεῦ, τίς ἢ Φρυγῶν</TextUnit>
    <TextUnit id="238" loc="230">ἢ τίς ̔Ελλανίας ἀπὸ χθονὸς</TextUnit>
    <TextUnit id="239" loc="231">ἔτεμε τὰν δακρυόεσσαν</TextUnit>
    <TextUnit id="240" loc="232">̓Ιλίῳ πεύκαν;</TextUnit>
    <TextUnit id="241" loc="233">ἔνθεν ὀλόμενον σκάφος</TextUnit>
    <TextUnit id="242" loc="234">συναρμόσας ὁ Πριαμίδας</TextUnit>
    <TextUnit id="243" loc="235">ἔπλευσε βαρβάρῳ πλάτᾳ</TextUnit>
    <TextUnit id="244" loc="235">τὰν ἐμὰν ἐφ' ἑστίαν,</TextUnit>
    <TextUnit id="245" loc="236">ἐπὶ τὸ δυστυχέστατον</TextUnit>
    <TextUnit id="246" loc="237">κάλλος, ὡς ἕλοι, γάμων</TextUnit>
    <TextUnit id="247" loc="238">ἀμῶν: ἅ τε δόλιος</TextUnit>
    <TextUnit id="248" loc="239">ἁ πολυκτόνος Κύπρις</TextUnit>
    <TextUnit id="249" loc="240">Δαναί̈δαις ἄγουσα θάνατον Πριαμίδαις,</TextUnit>
    <TextUnit id="250" loc="240">ὦ τάλαινα συμφορᾶς.</TextUnit>
    <TextUnit id="251" loc="241">ἁ δὲ χρυσέοις θρόνοις</TextUnit>
    <TextUnit id="252" loc="242">Διὸς ὑπαγκάλισμα σεμνὸν</TextUnit>
    <TextUnit id="253" loc="243">̔́Ηρα τὸν ὠκύπουν</TextUnit>
    <TextUnit id="254" loc="244">ἔπεμψε Μαιάδος γόνον:</TextUnit>
    <TextUnit id="255" loc="245">ὅς με χλοερὰ δρεπομέναν</TextUnit>
    <TextUnit id="256" loc="245">ἔσω πέπλων ῥόδεα πέταλα,</TextUnit>
    <TextUnit id="257" loc="246">Χαλκίοικον ὡς ̓Αθάναν μόλοιμ',</TextUnit>
    <TextUnit id="258" loc="247">ἀναρπάσας δι' αἰθέρος</TextUnit>
    <TextUnit id="259" loc="248">τάνδε γαῖαν εἰς ἄνολβον</TextUnit>
    <TextUnit id="260" loc="249">ἔριν ἔριν τάλαιναν ἔθετο</TextUnit>
    <TextUnit id="261" loc="250">Πριαμίδαισιν ̔Ελλάδος.</TextUnit>
    <TextUnit id="262" loc="251">τὸ δ' ἐμὸν ὄνομα</TextUnit>
    <TextUnit id="263" loc="250">παρὰ Σιμουντίοις ῥοαῖσι</TextUnit>
    <TextUnit id="264" loc="251">μαψίδιον ἔχει φάτιν.</TextUnit>
    <TextUnit id="265" loc="252">ἔχεις μὲν ἀλγείν', οἶδα: σύμφορον δέ τοι</TextUnit>
    <TextUnit id="266" loc="253">ὡς ῥᾷστα τἀναγκαῖα τοῦ βίου φέρειν.</TextUnit>
    <TextUnit id="267" loc="255">φίλαι γυναῖκες, τίνι πότμῳ συνεζύγην;</TextUnit>
    <TextUnit id="268" loc="256">ἆρ' ἡ τεκοῦσά μ' ἔτεκεν ἀνθρώποις τέρας;</TextUnit>
    <TextUnit id="269" loc="257">γυνὴ γὰρ οὔθ' ̔Ελληνὶς οὔτε βάρβαρος</TextUnit>
    <TextUnit id="270" loc="258">τεῦχος νεοσσῶν λευκὸν ἐκλοχεύεται,</TextUnit>
    <TextUnit id="271" loc="259">ἐν ᾧ με Λήδαν φασὶν ἐκ Διὸς τεκεῖν.</TextUnit>
    <TextUnit id="272" loc="260">τέρας γὰρ ὁ βίος καὶ τὰ πράγματ' ἐστί μου,</TextUnit>
    <TextUnit id="273" loc="261">τὰ μὲν δι' ̔́Ηραν, τὰ δὲ τὸ κάλλος αἴτιον.</TextUnit>
    <TextUnit id="274" loc="262">εἴθ' ἐξαλειφθεῖς' ὡς ἄγαλμ' αὖθις πάλιν</TextUnit>
    <TextUnit id="275" loc="263">αἴσχιον εἶδος ἔλαβον ἀντὶ τοῦ καλοῦ,</TextUnit>
    <TextUnit id="276" loc="264">καὶ τὰς τύχας μὲν τὰς κακὰς ἃς νῦν ἔχω</TextUnit>
    <TextUnit id="277" loc="265">̔́Ελληνες ἐπελάθοντο, τὰς δὲ μὴ κακὰς</TextUnit>
    <TextUnit id="278" loc="266">ἔσῳζον ὥσπερ τὰς κακὰς σῴζουσί μου.</TextUnit>
    <TextUnit id="279" loc="267">ὅστις μὲν οὖν ἐς μίαν ἀποβλέπων τύχην</TextUnit>
    <TextUnit id="280" loc="268">πρὸς θεῶν κακοῦται, βαρὺ μέν, οἰστέον δ' ὅμως:</TextUnit>
    <TextUnit id="281" loc="269">ἡμεῖς δὲ πολλαῖς συμφοραῖς ἐγκείμεθα.</TextUnit>
    <TextUnit id="282" loc="270">πρῶτον μὲν οὐκ οὖς' ἄδικος, εἰμὶ δυσκλεής:</TextUnit>
    <TextUnit id="283" loc="271">καὶ τοῦτο μεῖζον τῆς ἀληθείας κακόν,</TextUnit>
    <TextUnit id="284" loc="272">ὅστις τὰ μὴ προσόντα κέκτηται κακά.</TextUnit>
    <TextUnit id="285" loc="273">ἔπειτα πατρίδος θεοί μ' ἀφιδρύσαντο γῆς</TextUnit>
    <TextUnit id="286" loc="274">ἐς βάρβαρ' ἤθη, καὶ φίλων τητωμένη</TextUnit>
    <TextUnit id="287" loc="275">δούλη καθέστηκ' οὖς' ἐλευθέρων ἄπο:</TextUnit>
    <TextUnit id="288" loc="276">τὰ βαρβάρων γὰρ δοῦλα πάντα πλὴν ἑνός.</TextUnit>
    <TextUnit id="289" loc="277">ἄγκυρα δ' ἥ μου τὰς τύχας ὤχει μόνη,</TextUnit>
    <TextUnit id="290" loc="278">πόσιν ποθ' ἥξειν καί μ' ἀπαλλάξειν κακῶν —</TextUnit>
    <TextUnit id="291" loc="279">οὗτος τέθνηκεν, οὗτος οὐκέτ' ἔστι δή.</TextUnit>
    <TextUnit id="292" loc="280">μήτηρ δ' ὄλωλε, καὶ φονεὺς αὐτῆς ἐγώ,</TextUnit>
    <TextUnit id="293" loc="281">ἀδίκως μέν, ἀλλὰ τἄδικον τοῦτ' ἔστ' ἐμόν:</TextUnit>
    <TextUnit id="294" loc="282">ὃ δ' ἀγλάισμα δωμάτων ἐμοῦ τ' ἔφυ,</TextUnit>
    <TextUnit id="295" loc="283">θυγάτηρ ἄνανδρος πολιὰ παρθενεύεται:</TextUnit>
    <TextUnit id="296" loc="284">τὼ τοῦ Διὸς δὲ λεγομένω Διοσκόρω</TextUnit>
    <TextUnit id="297" loc="285">οὐκ ἐστόν. ἀλλὰ πάντ' ἔχουσα δυστυχῆ</TextUnit>
    <TextUnit id="298" loc="286">τοῖς πράγμασιν τέθνηκα, τοῖς δ' ἔργοισιν οὔ.</TextUnit>
    <TextUnit id="299" loc="287">τὸ δ' ἔσχατον τοῦτ', εἰ μόλοιμεν ἐς πάτραν,</TextUnit>
    <TextUnit id="300" loc="288">κλῄθροις ἂν εἰργοίμεσθα — τὴν ὑπ' ̓Ιλίῳ</TextUnit>
    <TextUnit id="301" loc="289">δοκοῦντες ̔Ελένην Μενέλεώ μ' ἐλθεῖν μέτα.</TextUnit>
    <TextUnit id="302" loc="290">εἰ μὲν γὰρ ἔζη πόσις, ἀνεγνώσθημεν ἂν</TextUnit>
    <TextUnit id="303" loc="291">ἐλθόντες, ἃ φανέρ' ἦν μόνοις, ἐς ξύμβολα.</TextUnit>
    <TextUnit id="304" loc="292">νῦν δ' οὔτε τοῦτ' ἔστ' οὔτε μὴ σωθῇ ποτε.</TextUnit>
    <TextUnit id="305" loc="293">τί δῆτ' ἔτι ζῶ; τίν' ὑπολείπομαι τύχην;</TextUnit>
    <TextUnit id="306" loc="294">γάμους ἑλομένη τῶν κακῶν ὑπαλλαγάς,</TextUnit>
    <TextUnit id="307" loc="295">μετ' ἀνδρὸς οἰκεῖν βαρβάρου πρὸς πλουσίαν</TextUnit>
    <TextUnit id="308" loc="296">τράπεζαν ἵζους'; ἀλλ' ὅταν πόσις πικρὸς</TextUnit>
    <TextUnit id="309" loc="297">ξυνῇ γυναικί, καὶ τὸ σῶμ' ἐστιν πικρόν.</TextUnit>
    <TextUnit id="310" loc="298">θανεῖν κράτιστον: πῶς θάνοιμ' ἂν οὐ καλῶς;</TextUnit>
    <TextUnit id="311" loc="299">ἀσχήμονες μὲν ἀγχόναι μετάρσιοι,</TextUnit>
    <TextUnit id="312" loc="300">κἀν τοῖσι δούλοις δυσπρεπὲς νομίζεται:</TextUnit>
    <TextUnit id="313" loc="301">σφαγαὶ δ' ἔχουσιν εὐγενές τι καὶ καλόν,</TextUnit>
    <TextUnit id="314" loc="302">σμικρὸν δ' ὁ καιρὸς σάρκ' ἀπαλλάξαι βίου.</TextUnit>
    <TextUnit id="315" loc="303">ἐς γὰρ τοσοῦτον ἤλθομεν βάθος κακῶν:</TextUnit>
    <TextUnit id="316" loc="304">αἱ μὲν γὰρ ἄλλαι διὰ τὸ κάλλος εὐτυχεῖς</TextUnit>
    <TextUnit id="317" loc="305">γυναῖκες, ἡμᾶς δ' αὐτὸ τοῦτ' ἀπώλεσεν.</TextUnit>
    <TextUnit id="318" loc="306">̔Ελένη, τὸν ἐλθόνθ', ὅστις ἐστὶν ὁ ξένος,</TextUnit>
    <TextUnit id="319" loc="307">μὴ πάντ' ἀληθῆ δοξάσῃς εἰρηκέναι.</TextUnit>
    <TextUnit id="320" loc="308">καὶ μὴν σαφῶς γ' ἔλεξ' ὀλωλέναι πόσιν.</TextUnit>
    <TextUnit id="321" loc="309">πόλλ' ἂν γένοιτο καὶ διὰ ψευδῶν ἔπη.</TextUnit>
    <TextUnit id="322" loc="310">καὶ τἄμπαλίν γε τῶνδ' ἀληθείᾳ σαφῆ.</TextUnit>
    <TextUnit id="323" loc="311">ἐς ξυμφορὰν γὰρ ἀντὶ τἀγαθοῦ φέρῃ.</TextUnit>
    <TextUnit id="324" loc="312">φόβος γὰρ ἐς τὸ δεῖμα περιβαλών μ' ἄγει.</TextUnit>
    <TextUnit id="325" loc="313">πῶς δ' εὐμενείας τοισίδ' ἐν δόμοις ἔχεις;</TextUnit>
    <TextUnit id="326" loc="314">πάντες φίλοι μοι πλὴν ὁ θηρεύων γάμους.</TextUnit>
    <TextUnit id="327" loc="315">οἶσθ' οὖν ὃ δρᾶσον; μνήματος λιποῦς' ἕδραν —</TextUnit>
    <TextUnit id="328" loc="316">ἐς ποῖον ἕρπεις μῦθον ἢ παραίνεσιν;</TextUnit>
    <TextUnit id="329" loc="317">ἐλθοῦς' ἐς οἴκους, ἣ τὰ πάντ' ἐπίσταται,</TextUnit>
    <TextUnit id="330" loc="318">τῆς ποντίας Νηρῇδος ἐκγόνου κόρης,</TextUnit>
    <TextUnit id="331" loc="319">πυθοῦ πόσιν σὸν Θεονόης, εἴτ' ἔστ' ἔτι</TextUnit>
    <TextUnit id="332" loc="320">εἴτ' ἐκλέλοιπε φέγγος: ἐκμαθοῦσα δ' εὖ</TextUnit>
    <TextUnit id="333" loc="321">πρὸς τὰς τύχας τὸ χάρμα τοὺς γόους τ' ἔχε.</TextUnit>
    <TextUnit id="334" loc="322">πρὶν δ' οὐδὲν ὀρθῶς εἰδέναι, τί σοι πλέον</TextUnit>
    <TextUnit id="335" loc="323">λυπουμένῃ γένοιτ' ἄν; ἀλλ' ἐμοὶ πιθοῦ:</TextUnit>
    <TextUnit id="336" loc="324">τάφον λιποῦσα τόνδε σύμμειξον κόρῃ:</TextUnit>
    <TextUnit id="337" loc="325">ὅθενπερ εἴσῃ πάντα τἀληθῆ μαθεῖν</TextUnit>
    <TextUnit id="338" loc="326">ἔχους' ἐν οἴκοις τοῖσδε, τί βλέπεις πρόσω;</TextUnit>
    <TextUnit id="339" loc="327">θέλω δὲ κἀγὼ σοὶ συνεισελθεῖν δόμους</TextUnit>
    <TextUnit id="340" loc="328">καὶ συμπυθέσθαι παρθένου θεσπίσματα:</TextUnit>
    <TextUnit id="341" loc="329">γυναῖκα γὰρ δὴ συμπονεῖν γυναικὶ χρή.</TextUnit>
    <TextUnit id="342" loc="330">φίλαι, λόγους ἐδεξάμαν:</TextUnit>
    <TextUnit id="343" loc="331">βᾶτε βᾶτε δ' ἐς δόμους,</TextUnit>
    <TextUnit id="344" loc="332">ἀγῶνας ἐντὸς οἴκων</TextUnit>
    <TextUnit id="345" loc="333">ὡς πύθησθε τοὺς ἐμούς.</TextUnit>
    <TextUnit id="346" loc="334">θέλουσαν οὐ μόλις καλεῖς.</TextUnit>
    <TextUnit id="347" loc="335">ἰὼ μέλεος ἁμέρα.</TextUnit>
    <TextUnit id="348" loc="336">τίν' ἄρα τάλαινα τίνα δακρυό-</TextUnit>
    <TextUnit id="349" loc="337">εντα λόγον ἀκούσομαι;</TextUnit>
    <TextUnit id="350" loc="338">μὴ πρόμαντις ἀλγέων</TextUnit>
    <TextUnit id="351" loc="339">προλάμβαν', ὦ φίλα, γόους.</TextUnit>
    <TextUnit id="352" loc="340">τί μοι πόσις μέλεος ἔτλα;</TextUnit>
    <TextUnit id="353" loc="341">πότερα δέρκεται φάος</TextUnit>
    <TextUnit id="354" loc="342">τέθριππά θ' ἁλίου κέλευθά τ' ἀστέρων,</TextUnit>
    <TextUnit id="355" loc="344">ἢ 'ν νέκυσι κατὰ χθονὸς</TextUnit>
    <TextUnit id="356" loc="345">τὰν χρόνιον ἔχει τύχαν;</TextUnit>
    <TextUnit id="357" loc="346">ἐς τὸ φέρτερον τίθει</TextUnit>
    <TextUnit id="358" loc="347">τὸ μέλλον, ὅ τι γενήσεται.</TextUnit>
    <TextUnit id="359" loc="348">σὲ γὰρ ἐκάλεσα, σὲ δὲ κατόμοσα,</TextUnit>
    <TextUnit id="360" loc="349">τὸν ὑδρόεντι δόνακι χλωρὸν</TextUnit>
    <TextUnit id="361" loc="350">Εὐρώταν, θανόντος</TextUnit>
    <TextUnit id="362" loc="351">εἰ βάξις ἔτυμος ἀνδρὸς</TextUnit>
    <TextUnit id="363" loc="352">ἅδε μοι — τί τάδ' ἀσύνετα; —</TextUnit>
    <TextUnit id="364" loc="353">φόνιον αἰώρημα</TextUnit>
    <TextUnit id="365" loc="354">διὰ δέρης ὀρέξομαι,</TextUnit>
    <TextUnit id="366" loc="355">ἢ ξιφοκτόνον δίωγμα</TextUnit>
    <TextUnit id="367" loc="355">λαιμορρύτου σφαγᾶς</TextUnit>
    <TextUnit id="368" loc="356">αὐτοσίδαρον ἔσω πελάσω διὰ σαρκὸς ἅμιλλαν,</TextUnit>
    <TextUnit id="369" loc="357">θῦμα τριζύγοις θεαῖσι</TextUnit>
    <TextUnit id="370" loc="358">τῷ τε σήραγγας ̓Ιδαί</TextUnit>
    <TextUnit id="371" loc="359">ας ἐνίζοντι Πριαμί</TextUnit>
    <TextUnit id="372" loc="360">δᾳ ποτ' ἀμφὶ βουστάθμους.</TextUnit>
    <TextUnit id="373" loc="360">ἄλλος' ἀποτροπὰ κακῶν</TextUnit>
    <TextUnit id="374" loc="361">γένοιτο, τὸ δὲ σὸν εὐτυχές.</TextUnit>
    <TextUnit id="375" loc="362">ἰὼ Τροία τάλαινα,</TextUnit>
    <TextUnit id="376" loc="362b">δι' ἔργ' ἄνεργ' ὄλλυσαι</TextUnit>
    <TextUnit id="377" loc="363">μέλεά τ' ἔτλας: τὰ δ' ἐμὰ δῶρα</TextUnit>
    <TextUnit id="378" loc="364">Κύπριδος ἔτεκε πολὺ μὲν αἷμα,</TextUnit>
    <TextUnit id="379" loc="365">πολὺ δὲ δάκρυον: ἄχεά τ' ἄχεσι,</TextUnit>
    <TextUnit id="380" loc="366">δάκρυα δάκρυσιν ἔλαβε, πάθεα</TextUnit>
    <TextUnit id="381" loc="367">ματέρες τε παῖδας ὄλεσαν,</TextUnit>
    <TextUnit id="382" loc="368">ἀπὸ δὲ παρθένοι κόμας</TextUnit>
    <TextUnit id="383" loc="369">ἔθεντο σύγγονοι νεκρῶν Σκαμάνδριον</TextUnit>
    <TextUnit id="384" loc="370">ἀμφὶ Φρύγιον οἶδμα.</TextUnit>
    <TextUnit id="385" loc="370">βοὰν βοὰν δ' ̔Ελλὰς</TextUnit>
    <TextUnit id="386" loc="371">κελάδησε κἀνοτότυξεν,</TextUnit>
    <TextUnit id="387" loc="372">ἐπὶ δὲ κρατὶ χέρας ἔθηκεν,</TextUnit>
    <TextUnit id="388" loc="373">ὄνυχι δ' ἁπαλόχροα γένυν</TextUnit>
    <TextUnit id="389" loc="374">δεῦσε φονίαισι πλαγαῖς.</TextUnit>
    <TextUnit id="390" loc="375">ὦ μάκαρ ̓Αρκαδίᾳ ποτὲ παρθένε Καλλιστοῖ, Διὸς</TextUnit>
    <TextUnit id="391" loc="376">ἃ λεχέων ἐπέβας τετραβάμοσι γυίοις,</TextUnit>
    <TextUnit id="392" loc="377">ὡς πολὺ ματρὸς ἐμᾶς ἔλαχες πλέον,</TextUnit>
    <TextUnit id="393" loc="378">ἁ μορφᾷ θηρῶν λαχνογυίων —</TextUnit>
    <TextUnit id="394" loc="379">ὄμματι λάβρῷ σχῆμα λεαίνης —</TextUnit>
    <TextUnit id="395" loc="380">ἐξαλλάξας' ἄχθεα λύπης:</TextUnit>
    <TextUnit id="396" loc="381">ἅν τέ ποτ' ̓́Αρτεμις ἐξεχορεύσατο</TextUnit>
    <TextUnit id="397" loc="382">χρυσοκέρατ' ἔλαφον Μέροπος Τιτανίδα κούραν</TextUnit>
    <TextUnit id="398" loc="383">καλλοσύνας ἕνεκεν: τὸ δ' ἐμὸν δέμας</TextUnit>
    <TextUnit id="399" loc="384">ὤλεσεν ὤλεσε πέργαμα Δαρδανίας</TextUnit>
    <TextUnit id="400" loc="385">ὀλομένους τ' ̓Αχαιούς.</TextUnit>
    <TextUnit id="401" loc="386">ὦ τὰς τεθρίππους Οἰνομάῳ Πῖσαν κάτα</TextUnit>
    <TextUnit id="402" loc="387">Πέλοψ ἁμίλλας ἐξαμιλληθείς ποτε,</TextUnit>
    <TextUnit id="403" loc="388">εἴθ' ὤφελες τόθ', ἡνίκ' ἔρανον εἰς θεοὺς</TextUnit>
    <TextUnit id="404" loc="389">πεισθεὶς ἐποίεις, ἐν θεοῖς λιπεῖν βίον,</TextUnit>
    <TextUnit id="405" loc="390">πρὶν τὸν ἐμὸν ̓Ατρέα πατέρα γεννῆσαί ποτε,</TextUnit>
    <TextUnit id="406" loc="391">ὃς ἐξέφυσεν ̓Αερόπης λέκτρων ἄπο</TextUnit>
    <TextUnit id="407" loc="392">̓Αγαμέμνον' ἐμέ τε Μενέλεων, κλεινὸν ζυγόν:</TextUnit>
    <TextUnit id="408" loc="393">πλεῖστον γὰρ οἶμαι — καὶ τόδ' οὐ κόμπῳ λέγω —</TextUnit>
    <TextUnit id="409" loc="394">στράτευμα κώπῃ διορίσαι Τροίαν ἔπι,</TextUnit>
    <TextUnit id="410" loc="395">τύραννος οὐδὲν πρὸς βίαν στρατηλατῶν,</TextUnit>
    <TextUnit id="411" loc="396">ἑκοῦσι δ' ἄρξας ̔Ελλάδος νεανίαις.</TextUnit>
    <TextUnit id="412" loc="397">καὶ τοὺς μὲν οὐκέτ' ὄντας ἀριθμῆσαι πάρα,</TextUnit>
    <TextUnit id="413" loc="398">τοὺς δ' ἐκ θαλάσσης ἀσμένους πεφευγότας,</TextUnit>
    <TextUnit id="414" loc="399">νεκρῶν φέροντας ὀνόματ' εἰς οἴκους πάλιν.</TextUnit>
    <TextUnit id="415" loc="400">ἐγὼ δ' ἐπ' οἶδμα πόντιον γλαυκῆς ἁλὸς</TextUnit>
    <TextUnit id="416" loc="401">τλήμων ἀλῶμαι χρόνον ὅσονπερ ̓Ιλίου</TextUnit>
    <TextUnit id="417" loc="402">πύργους ἔπερσα, κἀς πάτραν χρῄζων μολεῖν</TextUnit>
    <TextUnit id="418" loc="403">οὐκ ἀξιοῦμαι τοῦδε πρὸς θεῶν τυχεῖν.</TextUnit>
    <TextUnit id="419" loc="404">Λιβύης τ' ἐρήμους ἀξένους τ' ἐπιδρομὰς</TextUnit>
    <TextUnit id="420" loc="405">πέπλευκα πάσας: χὥταν ἐγγὺς ὦ πάτρας,</TextUnit>
    <TextUnit id="421" loc="406">πάλιν μ' ἀπωθεῖ πνεῦμα, κοὔποτ' οὔριον</TextUnit>
    <TextUnit id="422" loc="407">ἐσῆλθε λαῖφος ὥστε μ' ἐς πάτραν μολεῖν.</TextUnit>
    <TextUnit id="423" loc="408">καὶ νῦν τάλας ναυαγὸς ἀπολέσας φίλους</TextUnit>
    <TextUnit id="424" loc="409">ἐξέπεσον ἐς γῆν τήνδε: ναῦς δὲ πρὸς πέτρας</TextUnit>
    <TextUnit id="425" loc="410">πολλοὺς ἀριθμοὺς ἄγνυται ναυαγίων.</TextUnit>
    <TextUnit id="426" loc="411">τρόπις δ' ἐλείφθη ποικίλων ἁρμοσμάτων,</TextUnit>
    <TextUnit id="427" loc="412">ἐφ' ἧς ἐσώθην μόλις ἀνελπίστῳ τύχῃ</TextUnit>
    <TextUnit id="428" loc="413">̔Ελένη τε, Τροίας ἣν ἀποσπάσας ἔχω.</TextUnit>
    <TextUnit id="429" loc="414">ὄνομα δὲ χώρας ἥτις ἥδε καὶ λεὼς</TextUnit>
    <TextUnit id="430" loc="415">οὐκ οἶδα: ὄχλον γὰρ ἐσπεσεῖν ᾐσχυνόμην</TextUnit>
    <TextUnit id="431" loc="416">ὥσθ' ἱστορῆσαι, τὰς ἐμὰς δυσχλαινίας</TextUnit>
    <TextUnit id="432" loc="417">κρύπτων ὑπ' αἰδοῦς τῆς τύχης. ὅταν δ' ἀνὴρ</TextUnit>
    <TextUnit id="433" loc="418">πράξῃ κακῶς ὑψηλός, εἰς ἀηθίαν</TextUnit>
    <TextUnit id="434" loc="419">πίπτει κακίω τοῦ πάλαι δυσδαίμονος.</TextUnit>
    <TextUnit id="435" loc="420">χρεία δὲ τείρει μ': οὔτε γὰρ σῖτος πάρα</TextUnit>
    <TextUnit id="436" loc="421">οὔτ' ἀμφὶ χρῶτ' ἐσθῆτες: αὐτὰ δ' εἰκάσαι</TextUnit>
    <TextUnit id="437" loc="422">πάρεστι ναὸς ἐκβόλοις ἃ ἀμπίσχομαι.</TextUnit>
    <TextUnit id="438" loc="423">πέπλους δὲ τοὺς πρὶν λαμπρά τ' ἀμφιβλήματα</TextUnit>
    <TextUnit id="439" loc="424">χλιδάς τε πόντος ἥρπας': ἐν δ' ἄντρου μυχοῖς</TextUnit>
    <TextUnit id="440" loc="425">κρύψας γυναῖκα τὴν κακῶν πάντων ἐμοὶ</TextUnit>
    <TextUnit id="441" loc="426">ἄρξασαν ἥκω τούς τε περιλελειμμένους</TextUnit>
    <TextUnit id="442" loc="427">φίλων φυλάσσειν τἄμ' ἀναγκάσας λέχη.</TextUnit>
    <TextUnit id="443" loc="428">μόνος δὲ νοστῶ, τοῖς ἐκεῖ ζητῶν φίλοις</TextUnit>
    <TextUnit id="444" loc="429">τὰ πρόσφορ' ἤν πως ἐξερευνήσας λάβω.</TextUnit>
    <TextUnit id="445" loc="430">ἰδὼν δὲ δῶμα περιφερὲς θριγκοῖς τόδε</TextUnit>
    <TextUnit id="446" loc="431">πύλας τε σεμνὰς ἀνδρὸς ὀλβίου τινός,</TextUnit>
    <TextUnit id="447" loc="432">προσῆλθον: ἐλπὶς δ' ἔκ γε πλουσίων δόμων</TextUnit>
    <TextUnit id="448" loc="433">λαβεῖν τι ναύταις: ἐκ δὲ μὴ ἐχόντων βίον —</TextUnit>
    <TextUnit id="449" loc="434">οὐδ' εἰ θέλοιεν, ὠφελεῖν ἔχοιεν ἄν.</TextUnit>
    <TextUnit id="450" loc="435">ὠή: τίς ἂν πυλωρὸς ἐκ δόμων μόλοι,</TextUnit>
    <TextUnit id="451" loc="436">ὅστις διαγγείλειε τἄμ' ἔσω κακά;</TextUnit>
    <TextUnit id="452" loc="437">τίς πρὸς πύλαισιν; οὐκ ἀπαλλάξῃ δόμων</TextUnit>
    <TextUnit id="453" loc="438">καὶ μὴ πρὸς αὐλείοισιν ἑστηκὼς πύλαις</TextUnit>
    <TextUnit id="454" loc="439">ὄχλον παρέξεις δεσπόταις; ἢ κατθανῇ</TextUnit>
    <TextUnit id="455" loc="440">̔́Ελλην πεφυκώς, οἷσιν οὐκ ἐπιστροφαί.</TextUnit>
    <TextUnit id="456" loc="441">ὦ γραῖα, ταὐτὰ ταῦτ' ἔπη κἄλλως λέγειν</TextUnit>
    <TextUnit id="457" loc="442">ἔξεστι, πείσομαι γάρ: ἀλλ' ἄνες λόγον.</TextUnit>
    <TextUnit id="458" loc="443">ἄπελθ': ἐμοὶ γὰρ τοῦτο πρόσκειται, ξένε,</TextUnit>
    <TextUnit id="459" loc="444">μηδένα πελάζειν τοισίδ' ̔Ελλήνων δόμοις.</TextUnit>
    <TextUnit id="460" loc="445">ἆ: μὴ προσείλει χεῖρα μηδ' ὤθει βίᾳ.</TextUnit>
    <TextUnit id="461" loc="446">πείθῃ γὰρ οὐδὲν ὧν λέγω, σὺ δ' αἴτιος.</TextUnit>
    <TextUnit id="462" loc="447">ἄγγειλον εἴσω δεσπόταισι τοῖσι σοῖς</TextUnit>
    <TextUnit id="463" loc="448">πικρῶς ἄρ' οἶμαί γ' ἀγγελεῖν τοὺς σοὺς λόγους.</TextUnit>
    <TextUnit id="464" loc="449">ναυαγὸς ἥκω ξένος, ἀσύλητον γένος.</TextUnit>
    <TextUnit id="465" loc="450">οἶκον πρὸς ἄλλον νύν τιν' ἀντὶ τοῦδ' ἴθι.</TextUnit>
    <TextUnit id="466" loc="451">οὔκ, ἀλλ' ἔσω πάρειμι: καὶ σύ μοι πιθοῦ.</TextUnit>
    <TextUnit id="467" loc="452">ὀχληρὸς ἴσθ' ὤν: καὶ τάχ' ὠσθήσῃ βίᾳ.</TextUnit>
    <TextUnit id="468" loc="453">αἰαῖ: τὰ κλεινὰ ποῦ 'στί μοι στρατεύματα;</TextUnit>
    <TextUnit id="469" loc="454">οὐκοῦν ἐκεῖ που σεμνὸς ἦσθ', οὐκ ἐνθάδε.</TextUnit>
    <TextUnit id="470" loc="455">ὦ δαῖμον, ὡς ἀνάξι' ἠτιμώμεθα.</TextUnit>
    <TextUnit id="471" loc="456">τί βλέφαρα τέγγεις δάκρυσι; πρὸς τίν' οἰκτρὸς εἶ;</TextUnit>
    <TextUnit id="472" loc="457">πρὸς τὰς πάροιθεν συμφορὰς εὐδαίμονας.</TextUnit>
    <TextUnit id="473" loc="458">οὔκουν ἀπελθὼν δάκρυα σοῖς δώσεις φίλοις;</TextUnit>
    <TextUnit id="474" loc="459">τίς δ' ἥδε χώρα; τοῦ δὲ βασίλειοι δόμοι;</TextUnit>
    <TextUnit id="475" loc="460">Πρωτεὺς τάδ' οἰκεῖ δώματ', Αἴγυπτος δὲ γῆ.</TextUnit>
    <TextUnit id="476" loc="461">Αἴγυπτος; ὦ δύστηνος, οἷ πέπλευκ' ἄρα.</TextUnit>
    <TextUnit id="477" loc="462">τί δὴ τὸ Νείλου μεμπτόν ἐστί σοι γάνος;</TextUnit>
    <TextUnit id="478" loc="463">οὐ τοῦτ' ἐμέμφθην: τὰς ἐμὰς στένω τύχας.</TextUnit>
    <TextUnit id="479" loc="464">πολλοὶ κακῶς πράσσουσιν, οὐ σὺ δὴ μόνος.</TextUnit>
    <TextUnit id="480" loc="465">ἔστ' οὖν ἐν οἴκοις ὅντιν' ὀνομάζεις ἄναξ;</TextUnit>
    <TextUnit id="481" loc="466">τόδ' ἐστὶν αὐτοῦ μνῆμα, παῖς δ' ἄρχει χθονός.</TextUnit>
    <TextUnit id="482" loc="467">ποῦ δῆτ' ἂν εἴη; πότερον ἐκτὸς ἢ 'ν δόμοις;</TextUnit>
    <TextUnit id="483" loc="468">οὐκ ἔνδον: ̔́Ελλησιν δὲ πολεμιώτατος.</TextUnit>
    <TextUnit id="484" loc="469">τίν' αἰτίαν σχὼν ἧς ἐπηυρόμην ἐγώ;</TextUnit>
    <TextUnit id="485" loc="470">̔Ελένη κατ' οἴκους ἐστὶ τούσδ' ἡ τοῦ Διός.</TextUnit>
    <TextUnit id="486" loc="471">πῶς φῄς; τίν' εἶπας μῦθον; αὖθίς μοι φράσον.</TextUnit>
    <TextUnit id="487" loc="472">ἡ Τυνδαρὶς παῖς, ἣ κατὰ Σπάρτην ποτ' ἦν.</TextUnit>
    <TextUnit id="488" loc="473">πόθεν μολοῦσα; τίνα τὸ πρᾶγμ' ἔχει λόγον;</TextUnit>
    <TextUnit id="489" loc="474">Λακεδαίμονος γῆς δεῦρο νοστήσας' ἄπο.</TextUnit>
    <TextUnit id="490" loc="475">πότε; οὔ τί που λελῄσμεθ' ἐξ ἄντρων λέχος;</TextUnit>
    <TextUnit id="491" loc="476">πρὶν τοὺς ̓Αχαιούς, ὦ ξέν', ἐς Τροίαν μολεῖν.</TextUnit>
    <TextUnit id="492" loc="477">ἀλλ' ἕρπ' ἀπ' οἴκων: ἔστι γάρ τις ἐν δόμοις</TextUnit>
    <TextUnit id="493" loc="478">τύχη, τύραννος ᾗ ταράσσεται δόμος.</TextUnit>
    <TextUnit id="494" loc="479">καιρὸν γὰρ οὐδέν' ἦλθες: ἢν δὲ δεσπότης</TextUnit>
    <TextUnit id="495" loc="480">λάβῃ σε, θάνατος ξένιά σοι γενήσεται.</TextUnit>
    <TextUnit id="496" loc="481">εὔνους γάρ εἰμ' ̔́Ελλησιν, οὐχ ὅσον πικροὺς</TextUnit>
    <TextUnit id="497" loc="482">λόγους ἔδωκα δεσπότην φοβουμένη.</TextUnit>
    <TextUnit id="498" loc="483">τί φῶ; τί λέξω; συμφορὰς γὰρ ἀθλίας</TextUnit>
    <TextUnit id="499" loc="484">ἐκ τῶν πάροιθεν τὰς παρεστώσας κλύω,</TextUnit>
    <TextUnit id="500" loc="485">εἰ τὴν μὲν αἱρεθεῖσαν ἐκ Τροίας ἄγων</TextUnit>
    <TextUnit id="501" loc="486">ἥκω δάμαρτα καὶ κατ' ἄντρα σῴζεται,</TextUnit>
    <TextUnit id="502" loc="487">ὄνομα δὲ ταὐτὸν τῆς ἐμῆς ἔχουσά τις</TextUnit>
    <TextUnit id="503" loc="488">δάμαρτος ἄλλη τοισίδ' ἐνναίει δόμοις.</TextUnit>
    <TextUnit id="504" loc="489">Διὸς δ' ἔλεξε παῖδά νιν πεφυκέναι.</TextUnit>
    <TextUnit id="505" loc="490">ἀλλ' ἦ τις ἔστι Ζηνὸς ὄνομ' ἔχων ἀνὴρ</TextUnit>
    <TextUnit id="506" loc="491">Νείλου παρ' ὄχθας; εἷς γὰρ ὅ γε κατ' οὐρανόν.</TextUnit>
    <TextUnit id="507" loc="492">Σπάρτη δὲ ποῦ γῆς ἐστι πλὴν ἵνα ῥοαὶ</TextUnit>
    <TextUnit id="508" loc="493">τοῦ καλλιδόνακός εἰσιν Εὐρώτα μόνον;</TextUnit>
    <TextUnit id="509" loc="494">ἁπλοῦν δὲ Τυνδάρειον ὄνομα κλῄζεται.</TextUnit>
    <TextUnit id="510" loc="495">Λακεδαίμονος δὲ γαῖα τίς ξυνώνυμος</TextUnit>
    <TextUnit id="511" loc="496">Τροίας τε; ἐγὼ μὲν οὐκ ἔχω τί χρὴ λέγειν.</TextUnit>
    <TextUnit id="512" loc="497">πολλοὶ γάρ, ὡς εἴξασιν, ἐν πολλῇ χθονὶ</TextUnit>
    <TextUnit id="513" loc="498">ὀνόματα ταὔτ' ἔχουσι καὶ πόλις πόλει</TextUnit>
    <TextUnit id="514" loc="499">γυνὴ γυναικί τ': οὐδὲν οὖν θαυμαστέον.</TextUnit>
    <TextUnit id="515" loc="500">οὐδ' αὖ τὸ δεινὸν προσπόλου φευξούμεθα:</TextUnit>
    <TextUnit id="516" loc="501">ἀνὴρ γὰρ οὐδεὶς ὧδε βάρβαρος φρένας,</TextUnit>
    <TextUnit id="517" loc="502">ὃς ὄνομ' ἀκούσας τοὐμὸν οὐ δώσει βοράν.</TextUnit>
    <TextUnit id="518" loc="503">κλεινὸν τὸ Τροίας πῦρ ἐγώ θ' ὃς ἧψά νιν,</TextUnit>
    <TextUnit id="519" loc="504">Μενέλαος, οὐκ ἄγνωστος ἐν πάσῃ χθονί.</TextUnit>
    <TextUnit id="520" loc="505">δόμων ἄνακτα προσμενῶ: δισσὰς δέ μοι</TextUnit>
    <TextUnit id="521" loc="506">ἔχει φυλάξεις: ἢν μὲν ὠμόφρων τις ᾖ,</TextUnit>
    <TextUnit id="522" loc="507">κρύψας ἐμαυτὸν εἶμι πρὸς ναυάγια:</TextUnit>
    <TextUnit id="523" loc="508">ἢν δ' ἐνδιδῷ τι μαλθακόν, τὰ πρόσφορα</TextUnit>
    <TextUnit id="524" loc="509">τῆς νῦν παρούσης συμφορᾶς αἰτήσομαι.</TextUnit>
    <TextUnit id="525" loc="510">κακῶν μὲν ἡμῖν ἔσχατον τοῖς ἀθλίοις,</TextUnit>
    <TextUnit id="526" loc="511">ἄλλους τυράννους αὐτὸν ὄντα βασιλέα</TextUnit>
    <TextUnit id="527" loc="512">βίον προσαιτεῖν: ἀλλ' ἀναγκαίως ἔχει.</TextUnit>
    <TextUnit id="528" loc="513">λόγος γάρ ἐστιν οὐκ ἐμός, σοφὸν δ' ἔπος,</TextUnit>
    <TextUnit id="529" loc="514">δεινῆς ἀνάγκης οὐδὲν ἰσχύειν πλέον.</TextUnit>
    <TextUnit id="530" loc="515">ἤκουσα τᾶς θεσπιῳδοῦ κόρας,</TextUnit>
    <TextUnit id="531" loc="516">ἃ χρῄζους' ἐφάνη τυράννοις</TextUnit>
    <TextUnit id="532" loc="517">δόμοις, ὡς Μενέλαος οὔ</TextUnit>
    <TextUnit id="533" loc="518">πω μελαμφαὲς οἴχεται</TextUnit>
    <TextUnit id="534" loc="519">δι' ἔρεβος χθονὶ κρυφθείς,</TextUnit>
    <TextUnit id="535" loc="520">ἀλλ' ἔτι κατ' οἶδμ' ἅλιον</TextUnit>
    <TextUnit id="536" loc="521">τρυχόμενος οὔπω λιμένων</TextUnit>
    <TextUnit id="537" loc="522">ψαύσειεν πατρίας γᾶς,</TextUnit>
    <TextUnit id="538" loc="523">ἀλατείᾳ βιότου</TextUnit>
    <TextUnit id="539" loc="524">ταλαίφρων, ἄφιλος φίλων,</TextUnit>
    <TextUnit id="540" loc="525">παντοδαπᾶς † ἐπὶ γᾶς † πόδα</TextUnit>
    <TextUnit id="541" loc="526">χριμπτόμενος εἰναλίῳ</TextUnit>
    <TextUnit id="542" loc="527">κώπᾳ Τρῳάδος ἐκ γᾶς.</TextUnit>
    <TextUnit id="543" loc="528">ἥδ' αὖ τάφου τοῦδ' εἰς ἕδρας ἐγὼ πάλιν</TextUnit>
    <TextUnit id="544" loc="529">στείχω, μαθοῦσα Θεονόης φίλους λόγους,</TextUnit>
    <TextUnit id="545" loc="530">ἣ πάντ' ἀληθῶς οἶδε: φησὶ δ' ἐν φάει</TextUnit>
    <TextUnit id="546" loc="531">πόσιν τὸν ἁμὸν ζῶντα φέγγος εἰσορᾶν,</TextUnit>
    <TextUnit id="547" loc="532">πορθμοὺς δ' ἀλᾶσθαι μυρίους πεπλωκότα</TextUnit>
    <TextUnit id="548" loc="533">ἐκεῖσε κἀκεῖς' οὐδ' ἀγύμναστον πλάνοις,</TextUnit>
    <TextUnit id="549" loc="534">ἥξειν δ' ὅταν δὴ πημάτων λάβῃ τέλος.</TextUnit>
    <TextUnit id="550" loc="535">ἓν δ' οὐκ ἔλεξεν, εἰ μολὼν σωθήσεται.</TextUnit>
    <TextUnit id="551" loc="536">ἐγὼ δ' ἀπέστην τοῦτ' ἐρωτῆσαι σαφῶς,</TextUnit>
    <TextUnit id="552" loc="537">ἡσθεῖς' ἐπεί νιν εἶπέ μοι σεσῳσμένον.</TextUnit>
    <TextUnit id="553" loc="538">ἐγγὺς δέ νίν που τῆσδ' ἔφασκ' εἶναι χθονός,</TextUnit>
    <TextUnit id="554" loc="539">ναυαγὸν ἐκπεσόντα σὺν παύροις φίλοις.</TextUnit>
    <TextUnit id="555" loc="540">ὤμοι, πόθ' ἥξεις; ὡς ποθεινὸς ἂν μόλοις.</TextUnit>
    <TextUnit id="556" loc="541">ἔα, τίς οὗτος; οὔ τί που κρυπτεύομαι</TextUnit>
    <TextUnit id="557" loc="542">Πρωτέως ἀσέπτου παιδὸς ἐκ βουλευμάτων;</TextUnit>
    <TextUnit id="558" loc="543">οὐχ ὡς δρομαία πῶλος ἢ Βάκχη θεοῦ</TextUnit>
    <TextUnit id="559" loc="544">τάφῳ ξυνάψω κῶλον; ἄγριος δέ τις</TextUnit>
    <TextUnit id="560" loc="545">μορφὴν ὅδ' ἐστίν, ὅς με θηρᾶται λαβεῖν.</TextUnit>
    <TextUnit id="561" loc="546">σὲ τὴν ὄρεγμα δεινὸν ἡμιλλημένην</TextUnit>
    <TextUnit id="562" loc="547">τύμβου 'πὶ κρηπῖδ' ἐμπύρους τ' ὀρθοστάτας,</TextUnit>
    <TextUnit id="563" loc="548">μεῖνον: τί φεύγεις; ὡς δέμας δείξασα σὸν</TextUnit>
    <TextUnit id="564" loc="549">ἔκπληξιν ἡμῖν ἀφασίαν τε προστίθης.</TextUnit>
    <TextUnit id="565" loc="550">ἀδικούμεθ', ὦ γυναῖκες: εἰργόμεσθα γὰρ</TextUnit>
    <TextUnit id="566" loc="551">τάφου πρὸς ἀνδρὸς τοῦδε, καί μ' ἑλὼν θέλει</TextUnit>
    <TextUnit id="567" loc="552">δοῦναι τυράννοις ὧν ἐφεύγομεν γάμους.</TextUnit>
    <TextUnit id="568" loc="553">οὐ κλῶπές ἐσμεν, οὐχ ὑπηρέται κακῶν.</TextUnit>
    <TextUnit id="569" loc="554">καὶ μὴν στολήν γ' ἄμορφον ἀμφὶ σῶμ' ἔχεις.</TextUnit>
    <TextUnit id="570" loc="555">στῆσον, φόβου μεθεῖσα, λαιψηρὸν πόδα.</TextUnit>
    <TextUnit id="571" loc="556">ἵστημ', ἐπεί γε τοῦδ' ἐφάπτομαι τόπου.</TextUnit>
    <TextUnit id="572" loc="557">τίς εἶ; τίν' ὄψιν σήν, γύναι, προσδέρκομαι;</TextUnit>
    <TextUnit id="573" loc="558">σὺ δ' εἶ τίς; αὑτὸς γὰρ σὲ κἄμ' ἔχει λόγος.</TextUnit>
    <TextUnit id="574" loc="559">οὐπώποτ' εἶδον προσφερέστερον δέμας.</TextUnit>
    <TextUnit id="575" loc="560">ὦ θεοί: θεὸς γὰρ καὶ τὸ γιγνώσκειν φίλους.</TextUnit>
    <TextUnit id="576" loc="561">̔Ελληνὶς εἶ τις ἢ ἐπιχωρία γυνή;</TextUnit>
    <TextUnit id="577" loc="562">̔Ελληνίς: ἀλλὰ καὶ τὸ σὸν θέλω μαθεῖν.</TextUnit>
    <TextUnit id="578" loc="563">̔Ελένῃ ς' ὁμοίαν δὴ μάλιστ' εἶδον, γύναι.</TextUnit>
    <TextUnit id="579" loc="564">ἐγὼ δὲ Μενέλεῴ γε σέ: οὐδ' ἔχω τί φῶ.</TextUnit>
    <TextUnit id="580" loc="565">ἔγνως γὰρ ὀρθῶς ἄνδρα δυστυχέστατον.</TextUnit>
    <TextUnit id="581" loc="566">ὦ χρόνιος ἐλθὼν σῆς δάμαρτος ἐς χέρας.</TextUnit>
    <TextUnit id="582" loc="567">ποίας δάμαρτος; μὴ θίγῃς ἐμῶν πέπλων.</TextUnit>
    <TextUnit id="583" loc="568">ἥν σοι δίδωσι Τυνδάρεως, ἐμὸς πατήρ.</TextUnit>
    <TextUnit id="584" loc="569">ὦ φωσφόρ' ̔Εκάτη, πέμπε φάσματ' εὐμενῆ.</TextUnit>
    <TextUnit id="585" loc="570">οὐ νυκτίφαντον πρόπολον ̓Ενοδίας μ' ὁρᾷς.</TextUnit>
    <TextUnit id="586" loc="571">οὐ μὴν γυναικῶν γ' εἷς δυοῖν ἔφυν πόσις.</TextUnit>
    <TextUnit id="587" loc="572">ποίων δὲ λέκτρων δεσπότης ἄλλων ἔφυς;</TextUnit>
    <TextUnit id="588" loc="573">ἣν ἄντρα κεύθει κἀκ Φρυγῶν κομίζομαι.</TextUnit>
    <TextUnit id="589" loc="574">οὐκ ἔστιν ἄλλη σή τις ἀντ' ἐμοῦ γυνή.</TextUnit>
    <TextUnit id="590" loc="575">οὔ που φρονῶ μὲν εὖ, τὸ δ' ὄμμα μου νοσεῖ;</TextUnit>
    <TextUnit id="591" loc="576">οὐ γάρ με λεύσσων σὴν δάμαρθ' ὁρᾶν δοκεῖς;</TextUnit>
    <TextUnit id="592" loc="577">τὸ σῶμ' ὅμοιον, τὸ δὲ σαφές μ' ἀποστερεῖ.</TextUnit>
    <TextUnit id="593" loc="578">σκέψαι: τί σοὐνδεῖ; τίς δὲ σοῦ σοφώτερος;</TextUnit>
    <TextUnit id="594" loc="579">ἔοικας: οὔτοι τοῦτό γ' ἐξαρνήσομαι.</TextUnit>
    <TextUnit id="595" loc="580">τίς οὖν διδάξει ς' ἄλλος ἢ τὰ ς' ὄμματα;</TextUnit>
    <TextUnit id="596" loc="581">ἐκεῖ νοσοῦμεν, ὅτι δάμαρτ' ἄλλην ἔχω.</TextUnit>
    <TextUnit id="597" loc="582">οὐκ ἦλθον ἐς γῆν Τρῳάδ', ἀλλ' εἴδωλον ἦν.</TextUnit>
    <TextUnit id="598" loc="583">καὶ τίς βλέποντα σώματ' ἐξεργάζεται;</TextUnit>
    <TextUnit id="599" loc="584">αἰθήρ, ὅθεν σὺ θεοπόνητ' ἔχεις λέχη.</TextUnit>
    <TextUnit id="600" loc="585">τίνος πλάσαντος θεῶν; ἄελπτα γὰρ λέγεις.</TextUnit>
    <TextUnit id="601" loc="586">̔́Ηρας, διάλλαγμ', ὡς Πάρις με μὴ λάβοι.</TextUnit>
    <TextUnit id="602" loc="587">πῶς οὖν ἂν ἐνθάδ' ἦσθά τ' ἐν Τροίᾳ θ' ἅμα;</TextUnit>
    <TextUnit id="603" loc="588">τοὔνομα γένοιτ' ἂν πολλαχοῦ, τὸ σῶμα δ' οὔ.</TextUnit>
    <TextUnit id="604" loc="589">μέθες με, λύπης ἅλις ἔχων ἐλήλυθα.</TextUnit>
    <TextUnit id="605" loc="590">λείψεις γὰρ ἡμᾶς, τὰ δὲ κέν' ἐξάξεις λέχη;</TextUnit>
    <TextUnit id="606" loc="591">καὶ χαῖρέ γ', ̔Ελένῃ προσφερὴς ὁθούνεκ' εἶ.</TextUnit>
    <TextUnit id="607" loc="592">ἀπωλόμην: λαβοῦσά ς' οὐχ ἕξω πόσιν.</TextUnit>
    <TextUnit id="608" loc="593">τοὐκεῖ με μέγεθος τῶν πόνων πείθει, σὺ δ' οὔ.</TextUnit>
    <TextUnit id="609" loc="594">οἲ ἐγώ: τίς ἡμῶν ἐγένετ' ἀθλιωτέρα;</TextUnit>
    <TextUnit id="610" loc="595">οἱ φίλτατοι λείπουσί μ' οὐδ' ἀφίξομαι</TextUnit>
    <TextUnit id="611" loc="596">̔́Ελληνας οὐδὲ πατρίδα τὴν ἐμήν ποτε.</TextUnit>
    <TextUnit id="612" loc="597">Μενέλαε, μαστεύων σε κιγχάνω μόλις</TextUnit>
    <TextUnit id="613" loc="598">πᾶσαν πλανηθεὶς τήνδε βάρβαρον χθόνα,</TextUnit>
    <TextUnit id="614" loc="599">πεμφθεὶς ἑταίρων τῶν λελειμμένων ὕπο.</TextUnit>
    <TextUnit id="615" loc="600">τί δ' ἔστιν; οὔ που βαρβάρων συλᾶσθ' ὕπο;</TextUnit>
    <TextUnit id="616" loc="601">θαῦμ' ἔστ', ἔλασσον τοὔνομ' ἢ τὸ πρᾶγμ' ἔχον.</TextUnit>
    <TextUnit id="617" loc="602">λέγ': ὡς φέρεις τι τῇδε τῇ σπουδῇ νέον.</TextUnit>
    <TextUnit id="618" loc="603">λέγω πόνους σε μυρίους τλῆναι μάτην.</TextUnit>
    <TextUnit id="619" loc="604">παλαιὰ θρηνεῖς πήματ': ἀγγέλλεις δὲ τί;</TextUnit>
    <TextUnit id="620" loc="605">βέβηκεν ἄλοχος σὴ πρὸς αἰθέρος πτυχὰς</TextUnit>
    <TextUnit id="621" loc="606">ἀρθεῖς' ἄφαντος: οὐρανῷ δὲ κρύπτεται</TextUnit>
    <TextUnit id="622" loc="607">λιποῦσα σεμνὸν ἄντρον οὗ σφ' ἐσῴζομεν,</TextUnit>
    <TextUnit id="623" loc="608">τοσόνδε λέξας': ὦ ταλαίπωροι Φρύγες</TextUnit>
    <TextUnit id="624" loc="609">πάντες τ' ̓Αχαιοί, δι' ἔμ' ἐπὶ Σκαμανδρίοις</TextUnit>
    <TextUnit id="625" loc="610">ἀκταῖσιν ̔́Ηρας μηχαναῖς ἐθνῄσκετε,</TextUnit>
    <TextUnit id="626" loc="611">δοκοῦντες ̔Ελένην οὐκ ἔχοντ' ἔχειν Πάριν.</TextUnit>
    <TextUnit id="627" loc="612">ἐγὼ δ', ἐπειδὴ χρόνον ἔμειν' ὅσον με χρῆν,</TextUnit>
    <TextUnit id="628" loc="613">τὸ μόρσιμον σῴσασα, πατέρ' ἐς οὐρανὸν</TextUnit>
    <TextUnit id="629" loc="614">ἄπειμι: φήμας δ' ἡ τάλαινα Τυνδαρὶς</TextUnit>
    <TextUnit id="630" loc="615">ἄλλως κακὰς ἤκουσεν οὐδὲν αἰτία.</TextUnit>
    <TextUnit id="631" loc="616">ὦ χαῖρε, Λήδας θύγατερ, ἐνθάδ' ἦσθ' ἄρα;</TextUnit>
    <TextUnit id="632" loc="617">ἐγὼ δέ ς' ἄστρων ὡς βεβηκυῖαν μυχοὺς</TextUnit>
    <TextUnit id="633" loc="618">ἤγγελλον εἰδὼς οὐδὲν ὡς ὑπόπτερον</TextUnit>
    <TextUnit id="634" loc="619">δέμας φοροίης. οὐκ ἐῶ σε κερτομεῖν</TextUnit>
    <TextUnit id="635" loc="620">ἡμᾶς τόδ' αὖθις, ὡς ἄδην ἐν ̓Ιλίῳ</TextUnit>
    <TextUnit id="636" loc="621">πόνους παρεῖχες σῷ πόσει καὶ συμμάχοις.</TextUnit>
    <TextUnit id="637" loc="622">τοῦτ' ἔστ' ἐκεῖνο: ξυμβεβᾶσιν οἱ λόγοι</TextUnit>
    <TextUnit id="638" loc="623">οἱ τῆσδ' ἀληθεῖς. ὦ ποθεινὸς ἡμέρα,</TextUnit>
    <TextUnit id="639" loc="624">ἥ ς' εἰς ἐμὰς ἔδωκεν ὠλένας λαβεῖν.</TextUnit>
    <TextUnit id="640" loc="625">ὦ φίλτατ' ἀνδρῶν Μενέλεως, ὁ μὲν χρόνος</TextUnit>
    <TextUnit id="641" loc="626">παλαιός, ἡ δὲ τέρψις ἀρτίως πάρα.</TextUnit>
    <TextUnit id="642" loc="627">ἔλαβον ἀσμένα πόσιν ἐμόν, φίλαι,</TextUnit>
    <TextUnit id="643" loc="628">περί τ' ἐπέτασα χέρα</TextUnit>
    <TextUnit id="644" loc="629">φίλιον ἐν μακρᾷ φλογὶ φαεσφόρῳ.</TextUnit>
    <TextUnit id="645" loc="630">κἀγὼ σέ: πολλοὺς δ' ἐν μέσῳ λόγους ἔχων</TextUnit>
    <TextUnit id="646" loc="631">οὐκ οἶδ' ὁποίου πρῶτον ἄρξωμαι τὰ νῦν.</TextUnit>
    <TextUnit id="647" loc="632">γέγηθα, κρατὶ δ' ὀρθίους ἐθείρας</TextUnit>
    <TextUnit id="648" loc="633">ἀνεπτέρωκα καὶ δάκρυ σταλάσσω,</TextUnit>
    <TextUnit id="649" loc="634">περὶ δὲ γυῖα χέρας ἔβαλον, ἡδονάν,</TextUnit>
    <TextUnit id="650" loc="635">ὦ πόσις, ὡς λάβω.</TextUnit>
    <TextUnit id="651" loc="636">ὦ φιλτάτη πρόσοψις, οὐκ ἐμέμφθην:</TextUnit>
    <TextUnit id="652" loc="637">ἔχω τὰ τῆς Διός τε λέκτρα Λήδας θ',</TextUnit>
    <TextUnit id="653" loc="638">ἃν ὑπὸ λαμπάδων κόροι λεύκιπποι</TextUnit>
    <TextUnit id="654" loc="640">ξυνομαίμονες ὤλβισαν ὤλβισαν</TextUnit>
    <TextUnit id="655" loc="641">τὸ πρόσθεν, ἐκ δόμων δὲ νοσφίσας ς' ἐμοῦ</TextUnit>
    <TextUnit id="656" loc="642">πρὸς ἄλλαν ἐλαύνει</TextUnit>
    <TextUnit id="657" loc="643">θεὸς συμφορὰν τᾶσδε κρείσσω.</TextUnit>
    <TextUnit id="658" loc="644">τὸ κακὸν δ' ἀγαθὸν σέ τε κἀμὲ συνάγαγε, πόσιν</TextUnit>
    <TextUnit id="659" loc="645">χρόνιον, ἀλλ' ὅμως ὀναίμαν τύχας.</TextUnit>
    <TextUnit id="660" loc="646">ὄναιο δῆτα. ταὐτὰ δὴ ξυνεύχομαι:</TextUnit>
    <TextUnit id="661" loc="647">δυοῖν γὰρ ὄντοιν οὐχ ὃ μὲν τλήμων, ὃ δ' οὔ.</TextUnit>
    <TextUnit id="662" loc="648">φίλαι φίλαι, τὰ πάρος οὐκέτι</TextUnit>
    <TextUnit id="663" loc="649">στένομεν οὐδ' ἀλγῶ.</TextUnit>
    <TextUnit id="664" loc="650">πόσιν ἐμὸν ἔχομεν ἔχομεν, ὃν ἔμενον</TextUnit>
    <TextUnit id="665" loc="651">ἔμενον ἐκ Τροίας πολυετῆ μολεῖν.</TextUnit>
    <TextUnit id="666" loc="652">ἔχεις, ἐγώ τε σέ: ἡλίους δὲ μυρίους</TextUnit>
    <TextUnit id="667" loc="653">μόλις διελθὼν ᾐσθόμην τὰ τῆς θεοῦ.</TextUnit>
    <TextUnit id="668" loc="654">ἐμὰ δὲ χαρμονὰ δάκρυα: πλέον ἔχει</TextUnit>
    <TextUnit id="669" loc="655">χάριτος ἢ λύπας.</TextUnit>
    <TextUnit id="670" loc="656">τί φῶ; τίς ἂν τάδ' ἤλπισεν βροτῶν ποτε;</TextUnit>
    <TextUnit id="671" loc="657">ἀδόκητον ἔχω σε πρὸς στέρνοις.</TextUnit>
    <TextUnit id="672" loc="658">κἀγὼ σὲ τὴν δοκοῦσαν ̓Ιδαίαν πόλιν</TextUnit>
    <TextUnit id="673" loc="659">μολεῖν ̓Ιλίου τε μελέους πύργους.</TextUnit>
    <TextUnit id="674" loc="660">πρὸς θεῶν, δόμων πῶς τῶν ἐμῶν ἀπεστάλης;</TextUnit>
    <TextUnit id="675" loc="661">ἒ ἔ: πικρὰς ἐς ἀρχὰς βαίνεις,</TextUnit>
    <TextUnit id="676" loc="662">ἒ ἔ: πικρὰν δ' ἐρευνᾷς φάτιν.</TextUnit>
    <TextUnit id="677" loc="663">λέγ': ὡς ἀκουστὰ πάντα δῶρα δαιμόνων.</TextUnit>
    <TextUnit id="678" loc="664">ἀπέπτυσα μὲν λόγον, οἷον οἷον ἐσοίσομαι.</TextUnit>
    <TextUnit id="679" loc="665">ὅμως δὲ λέξον: ἡδύ τοι μόχθων κλύειν.</TextUnit>
    <TextUnit id="680" loc="666">οὐκ ἐπὶ βαρβάρου λέκτρα νεανία</TextUnit>
    <TextUnit id="681" loc="667">πετομένας κώπας,</TextUnit>
    <TextUnit id="682" loc="668">πετομένου δ' ἔρωτος ἀδίκων γάμων</TextUnit>
    <TextUnit id="683" loc="669">τίς γάρ σε δαίμων ἢ πότμος συλᾷ πάτρας;</TextUnit>
    <TextUnit id="684" loc="670">ὁ Διὸς ὁ Διός, ὦ πόσι, παῖς μ'</TextUnit>
    <TextUnit id="685" loc="671">ἐπέλασεν Νείλῳ.</TextUnit>
    <TextUnit id="686" loc="672">θαυμαστά: τοῦ πέμψαντος; ὦ δεινοὶ λόγοι.</TextUnit>
    <TextUnit id="687" loc="673">κατεδάκρυσα καὶ βλέφαρον ὑγραίνω</TextUnit>
    <TextUnit id="688" loc="674">δάκρυσιν: ἁ Διός μ' ἄλοχος ὤλεσεν.</TextUnit>
    <TextUnit id="689" loc="675">̔́Ηρα; τί νῷν χρῄζουσα προσθεῖναι κακόν;</TextUnit>
    <TextUnit id="690" loc="676">ὤμοι ἐμῶν δεινῶν, λουτρῶν καὶ κρηνῶν,</TextUnit>
    <TextUnit id="691" loc="677">ἵνα θεαὶ μορφὰν</TextUnit>
    <TextUnit id="692" loc="678">ἐφαίδρυναν, ἔνθεν ἔμολεν κρίσις.</TextUnit>
    <TextUnit id="693" loc="679">τὰ δ' ἐς κρίσιν σοι τῶνδ' ἔθηχ' ̔́Ηρα κακῶν — ;</TextUnit>
    <TextUnit id="694" loc="680">Πάριν ὡς ἀφέλοιτο —    πῶς; αὔδα.</TextUnit>
    <TextUnit id="695" loc="681">Κύπρις ᾧ μ' ἐπένευσεν —    ὦ τλᾶμον.</TextUnit>
    <TextUnit id="696" loc="682">τλάμων, τλάμων: ὧδ' ἐπέλας' Αἰγύπτῳ.</TextUnit>
    <TextUnit id="697" loc="683">εἶτ' ἀντέδωκ' εἴδωλον, ὡς σέθεν κλύω.</TextUnit>
    <TextUnit id="698" loc="684">τὰ δὲ σὰ κατὰ μέλαθρα πάθεα πάθεα, μᾶ-</TextUnit>
    <TextUnit id="699" loc="685">τερ, οἲ 'γώ.    τί φῄς;</TextUnit>
    <TextUnit id="700" loc="686">οὐκ ἔστι μάτηρ: ἀγχόνιον δὲ βρόχον</TextUnit>
    <TextUnit id="701" loc="687">δι' ἐμὰν κατεδήσατο δυσγάμου αἰσχύναν.</TextUnit>
    <TextUnit id="702" loc="688">ὤμοι: θυγατρὸς δ' ̔Ερμιόνης ἔστιν βίος;</TextUnit>
    <TextUnit id="703" loc="689">ἄγαμος ἄτεκνος, ὦ πόσι, καταστένει</TextUnit>
    <TextUnit id="704" loc="690">γάμον ἄγαμον ἐμόν.</TextUnit>
    <TextUnit id="705" loc="691">ὦ πᾶν κατ' ἄκρας δῶμ' ἐμὸν πέρσας Πάρις,</TextUnit>
    <TextUnit id="706" loc="692">τάδε καὶ σὲ διώλεσε μυριάδας τε</TextUnit>
    <TextUnit id="707" loc="693">χαλκεόπλων Δαναῶν.</TextUnit>
    <TextUnit id="708" loc="694">ἐμὲ δὲ πατρίδος ἄπο κακόποτμον ἀραίαν</TextUnit>
    <TextUnit id="709" loc="695">ἔβαλε θεὸς ἀπό τε πόλεος ἀπό τε σέθεν,</TextUnit>
    <TextUnit id="710" loc="696">ὅτε μέλαθρα λέχεά τ' ἔλιπον — οὐ λιποῦς'</TextUnit>
    <TextUnit id="711" loc="697">ἐπ' αἰσχροῖς γάμοις.</TextUnit>
    <TextUnit id="712" loc="698">εἰ καὶ τὰ λοιπὰ τῆς τύχης εὐδαίμονος</TextUnit>
    <TextUnit id="713" loc="699">τύχοιτε, πρὸς τὰ πρόσθεν ἀρκέσειεν ἄν.</TextUnit>
    <TextUnit id="714" loc="700">Μενέλαε, κἀμοὶ πρόσδοτον τῆς ἡδονῆς,</TextUnit>
    <TextUnit id="715" loc="701">ἣν μανθάνω μὲν καὐτός, οὐ σαφῶς δ' ἔχω.</TextUnit>
    <TextUnit id="716" loc="702">ἀλλ', ὦ γεραιέ, καὶ σὺ κοινώνει λόγων.</TextUnit>
    <TextUnit id="717" loc="703">οὐχ ἥδε μόχθων τῶν ἐν ̓Ιλίῳ βραβεύς;</TextUnit>
    <TextUnit id="718" loc="704">οὐχ ἥδε, πρὸς θεῶν δ' ἦμεν ἠπατημένοι,</TextUnit>
    <TextUnit id="719" loc="705">νεφέλης ἄγαλμ' ἔχοντες ἐν χεροῖν λυγρόν.</TextUnit>
    <TextUnit id="720" loc="706">τί φῄς;</TextUnit>
    <TextUnit id="721" loc="707">νεφέλης ἄρ' ἄλλως εἴχομεν πόνους πέρι;</TextUnit>
    <TextUnit id="722" loc="708">̔́Ηρας τάδ' ἔργα καὶ θεῶν τρισσῶν ἔρις.</TextUnit>
    <TextUnit id="723" loc="709">ἡ δ' οὖς' ἀληθῶς ἐστιν ἥδε σὴ δάμαρ;</TextUnit>
    <TextUnit id="724" loc="710">αὕτη: λόγοις δ' ἐμοῖσι πίστευσον τάδε.</TextUnit>
    <TextUnit id="725" loc="711">ὦ θύγατερ, ὁ θεὸς ὡς ἔφυ τι ποικίλον</TextUnit>
    <TextUnit id="726" loc="712">καὶ δυστέκμαρτον. εὖ δέ πως πάντα στρέφει</TextUnit>
    <TextUnit id="727" loc="713">ἐκεῖσε κἀκεῖς' ἀναφέρων: ὃ μὲν πονεῖ,</TextUnit>
    <TextUnit id="728" loc="714">ὃ δ' οὐ πονήσας αὖθις ὄλλυται κακῶς,</TextUnit>
    <TextUnit id="729" loc="715">βέβαιον οὐδὲν τῆς ἀεὶ τύχης ἔχων.</TextUnit>
    <TextUnit id="730" loc="716">σὺ γὰρ πόσις τε σὸς πόνων μετέσχετε,</TextUnit>
    <TextUnit id="731" loc="717">σὺ μὲν λόγοισιν, ὃ δὲ δορὸς προθυμίᾳ.</TextUnit>
    <TextUnit id="732" loc="718">σπεύδων δ' ὅτ' ἔσπευδ' οὐδὲν εἶχε: νῦν δ' ἔχει</TextUnit>
    <TextUnit id="733" loc="719">αὐτόματα πράξας τἀγάθ' εὐτυχέστατα.</TextUnit>
    <TextUnit id="734" loc="720">οὐκ ἄρα γέροντα πατέρα καὶ Διοσκόρω</TextUnit>
    <TextUnit id="735" loc="721">ᾔσχυνας, οὐδ' ἔδρασας οἷα κλῄζεται.</TextUnit>
    <TextUnit id="736" loc="722">νῦν ἀνανεοῦμαι τὸν σὸν ὑμέναιον πάλιν</TextUnit>
    <TextUnit id="737" loc="723">καὶ λαμπάδων μεμνήμεθ' ἃς τετραόροις</TextUnit>
    <TextUnit id="738" loc="724">ἵπποις τροχάζων παρέφερον: σὺ δ' ἐν δίφροις</TextUnit>
    <TextUnit id="739" loc="725">ξὺν τῷδε νύμφη δῶμ' ἔλειπες ὄλβιον.</TextUnit>
    <TextUnit id="740" loc="726">κακὸς γὰρ ὅστις μὴ σέβει τὰ δεσποτῶν</TextUnit>
    <TextUnit id="741" loc="727">καὶ ξυγγέγηθε καὶ συνωδίνει κακοῖς.</TextUnit>
    <TextUnit id="742" loc="728">ἐγὼ μὲν εἴην, κεἰ πέφυχ' ὅμως λάτρις,</TextUnit>
    <TextUnit id="743" loc="729">ἐν τοῖσι γενναίοισιν ἠριθμημένος</TextUnit>
    <TextUnit id="744" loc="730">δούλοισι, τοὔνομ' οὐκ ἔχων ἐλεύθερον,</TextUnit>
    <TextUnit id="745" loc="731">τὸν νοῦν δέ: κρεῖσσον γὰρ τόδ' ἢ δυοῖν κακοῖν</TextUnit>
    <TextUnit id="746" loc="732">ἕν' ὄντα χρῆσθαι, τὰς φρένας τ' ἔχειν κακὰς</TextUnit>
    <TextUnit id="747" loc="733">ἄλλων τ' ἀκούειν δοῦλον ὄντα τῶν πέλας.</TextUnit>
    <TextUnit id="748" loc="734">ἄγ', ὦ γεραιέ, πολλὰ μὲν παρ' ἀσπίδα</TextUnit>
    <TextUnit id="749" loc="735">μοχθήματ' ἐξέπλησας ἐκπονῶν ἐμοί,</TextUnit>
    <TextUnit id="750" loc="736">καὶ νῦν μετασχὼν τῆς ἐμῆς εὐπραξίας</TextUnit>
    <TextUnit id="751" loc="737">ἄγγειλον ἐλθὼν τοῖς λελειμμένοις φίλοις</TextUnit>
    <TextUnit id="752" loc="738">τάδ' ὡς ἔχονθ' ηὕρηκας οἷ τ' ἐσμὲν τύχης,</TextUnit>
    <TextUnit id="753" loc="739">μένειν τ' ἐπ' ἀκταῖς τούς τ' ἐμοὺς καραδοκεῖν</TextUnit>
    <TextUnit id="754" loc="740">ἀγῶνας οἳ μένουσί μ', ὡς ἐλπίζομεν,</TextUnit>
    <TextUnit id="755" loc="741">κεἰ τήνδε πως δυναίμεθ' ἐκκλέψαι χθονός,</TextUnit>
    <TextUnit id="756" loc="742">φρουρεῖν ὅπως ἂν εἰς ἓν ἐλθόντες τύχης</TextUnit>
    <TextUnit id="757" loc="743">ἐκ βαρβάρων σωθῶμεν, ἢν δυνώμεθα.</TextUnit>
    <TextUnit id="758" loc="744">ἔσται τάδ', ὦναξ. ἀλλά τοι τὰ μάντεων</TextUnit>
    <TextUnit id="759" loc="745">ἐσεῖδον ὡς φαῦλ' ἐστὶ καὶ ψευδῶν πλέα.</TextUnit>
    <TextUnit id="760" loc="746">οὐδ' ἦν ἄρ' ὑγιὲς οὐδὲν ἐμπύρου φλογὸς</TextUnit>
    <TextUnit id="761" loc="747">οὐδὲ πτερωτῶν φθέγματ': εὔηθες δέ τοι</TextUnit>
    <TextUnit id="762" loc="748">τὸ καὶ δοκεῖν ὄρνιθας ὠφελεῖν βροτούς.</TextUnit>
    <TextUnit id="763" loc="749">Κάλχας γὰρ οὐκ εἶπ' οὐδ' ἐσήμηνε στρατῷ</TextUnit>
    <TextUnit id="764" loc="750">νεφέλης ὑπερθνῄσκοντας εἰσορῶν φίλους</TextUnit>
    <TextUnit id="765" loc="751">οὐδ' ̔́Ελενος, ἀλλὰ πόλις ἀνηρπάσθη μάτην.</TextUnit>
    <TextUnit id="766" loc="752">εἴποις ἄν: οὕνεχ' ὁ θεὸς οὐκ ἠβούλετο;</TextUnit>
    <TextUnit id="767" loc="753">τί δῆτα μαντευόμεθα; τοῖς θεοῖσι χρὴ</TextUnit>
    <TextUnit id="768" loc="754">θύοντας αἰτεῖν ἀγαθά, μαντείας δ' ἐᾶν:</TextUnit>
    <TextUnit id="769" loc="755">βίου γὰρ ἄλλως δέλεαρ ηὑρέθη τόδε,</TextUnit>
    <TextUnit id="770" loc="756">κοὐδεὶς ἐπλούτης' ἐμπύροισιν ἀργὸς ὤν:</TextUnit>
    <TextUnit id="771" loc="757">γνώμη δ' ἀρίστη μάντις ἥ τ' εὐβουλία.</TextUnit>
    <TextUnit id="772" loc="758">ἐς ταὐτὸ κἀμοὶ δόξα μαντειῶν πέρι</TextUnit>
    <TextUnit id="773" loc="759">χωρεῖ γέροντι: τοὺς θεοὺς ἔχων τις ἂν</TextUnit>
    <TextUnit id="774" loc="760">φίλους ἀρίστην μαντικὴν ἔχοι δόμοις.</TextUnit>
    <TextUnit id="775" loc="761">εἶἑν: τὰ μὲν δὴ δεῦρ' ἀεὶ καλῶς ἔχει.</TextUnit>
    <TextUnit id="776" loc="762">ὅπως δ' ἐσώθης, ὦ τάλας, Τροίας ἄπο,</TextUnit>
    <TextUnit id="777" loc="763">κέρδος μὲν οὐδὲν εἰδέναι, πόθος δέ τις</TextUnit>
    <TextUnit id="778" loc="764">τὰ τῶν φίλων φίλοισιν αἰσθέσθαι κακά.</TextUnit>
    <TextUnit id="779" loc="765">ἦ πόλλ' ἀνήρου μ' ἑνὶ λόγῳ μιᾷ θ' ὁδῷ.</TextUnit>
    <TextUnit id="780" loc="766">τί σοι λέγοιμ' ἂν τὰς ἐν Αἰγαίῳ φθορὰς</TextUnit>
    <TextUnit id="781" loc="767">τὰ Ναυπλίου τ' Εὐβοικὰ πυρπολήματα</TextUnit>
    <TextUnit id="782" loc="768">Κρήτην τε Λιβύης θ' ἃς ἐπεστράφην πόλεις,</TextUnit>
    <TextUnit id="783" loc="769">σκοπιάς τε Περσέως; οὐ γὰρ ἐμπλήσαιμί ς' ἂν</TextUnit>
    <TextUnit id="784" loc="770">μύθων, λέγων τ' ἄν σοι κάκ' ἀλγοίην ἔτι,</TextUnit>
    <TextUnit id="785" loc="771">πάσχων τ' ἔκαμνον: δὶς δὲ λυπηθεῖμεν ἄν.</TextUnit>
    <TextUnit id="786" loc="772">κάλλιον εἶπας ἤ ς' ἀνηρόμην ἐγώ.</TextUnit>
    <TextUnit id="787" loc="773">ἓν δ' εἰπὲ πάντα παραλιπών, πόσον χρόνον</TextUnit>
    <TextUnit id="788" loc="774">πόντου 'πὶ νώτοις ἅλιον ἐφθείρου πλάνον;</TextUnit>
    <TextUnit id="789" loc="775">ἐν ναυσὶν ὢν πρὸς τοῖσιν ἐν Τροίᾳ δέκα</TextUnit>
    <TextUnit id="790" loc="776">ἔτεσι διῆλθον ἑπτὰ περιδρομὰς ἐτῶν.</TextUnit>
    <TextUnit id="791" loc="777">φεῦ φεῦ: μακρόν γ' ἔλεξας, ὦ τάλας, χρόνον</TextUnit>
    <TextUnit id="792" loc="778">σωθεὶς δ' ἐκεῖθεν ἐνθάδ' ἦλθες ἐς σφαγάς.</TextUnit>
    <TextUnit id="793" loc="779">πῶς φῄς; τί λέξεις; ὥς μ' ἀπώλεσας, γύναι.</TextUnit>
    <TextUnit id="794" loc="780">φεῦγ' ὡς τάχιστα τῆσδ' ἀπαλλαχθεὶς χθονός.</TextUnit>
    <TextUnit id="795" loc="781">θανῇ πρὸς ἀνδρὸς οὗ τάδ' ἐστὶ δώματα.</TextUnit>
    <TextUnit id="796" loc="782">τί χρῆμα δράσας ἄξιον τῆς συμφορᾶς;</TextUnit>
    <TextUnit id="797" loc="783">ἥκεις ἄελπτος ἐμποδὼν ἐμοῖς γάμοις.</TextUnit>
    <TextUnit id="798" loc="784">ἦ γὰρ γαμεῖν τις τἄμ' ἐβουλήθη λέχη;</TextUnit>
    <TextUnit id="799" loc="785">ὕβριν θ' ὑβρίζειν εἰς ἔμ', ἣν ἔτλην ἐγώ.</TextUnit>
    <TextUnit id="800" loc="786">ἰδίᾳ σθένων τις ἢ τυραννεύων χθονός;</TextUnit>
    <TextUnit id="801" loc="787">ὃς γῆς ἀνάσσει τῆσδε Πρωτέως γόνος.</TextUnit>
    <TextUnit id="802" loc="788">τόδ' ἔστ' ἐκεῖν' αἴνιγμ' ὃ προσπόλου κλύω.</TextUnit>
    <TextUnit id="803" loc="789">ποίοις ἐπιστὰς βαρβάροις πυλώμασιν;</TextUnit>
    <TextUnit id="804" loc="790">τοῖσδ', ἔνθεν ὥσπερ πτωχὸς ἐξηλαυνόμην.</TextUnit>
    <TextUnit id="805" loc="791">οὔ που προσῄτεις βίοτον; ὦ τάλαιν' ἐγώ.</TextUnit>
    <TextUnit id="806" loc="792">τοὔργον μὲν ἦν τοῦτ', ὄνομα δ' οὐκ εἶχεν τόδε.</TextUnit>
    <TextUnit id="807" loc="793">πάντ' οἶσθ' ἄρ', ὡς ἔοικας, ἀμφ' ἐμῶν γάμων.</TextUnit>
    <TextUnit id="808" loc="794">οἶδ': εἰ δὲ λέκτρα διέφυγες τάδ' οὐκ ἔχω.</TextUnit>
    <TextUnit id="809" loc="795">ἄθικτον εὐνὴν ἴσθι σοι σεσῳσμένην.</TextUnit>
    <TextUnit id="810" loc="796">τίς τοῦδε πειθώ; φίλα γάρ, εἰ σαφῆ λέγεις.</TextUnit>
    <TextUnit id="811" loc="797">ὁρᾷς τάφου τοῦδ' ἀθλίους ἕδρας ἐμάς;</TextUnit>
    <TextUnit id="812" loc="798">ὁρῶ ταλαίνας στιβάδας, ὧν τί σοὶ μέτα;</TextUnit>
    <TextUnit id="813" loc="799">ἐνταῦθα λέκτρων ἱκετεύομεν φυγάς.</TextUnit>
    <TextUnit id="814" loc="800">βωμοῦ σπανίζους' ἢ νόμοισι βαρβάροις;</TextUnit>
    <TextUnit id="815" loc="801">ἐρρύεθ' ἡμᾶς τοῦτ' ἴσον ναοῖς θεῶν.</TextUnit>
    <TextUnit id="816" loc="802">οὐδ' ἄρα πρὸς οἴκους ναυστολεῖν ς' ἔξεστί μοι;</TextUnit>
    <TextUnit id="817" loc="803">ξίφος μένει σε μᾶλλον ἢ τοὐμὸν λέχος.</TextUnit>
    <TextUnit id="818" loc="804">οὕτως ἂν εἴην ἀθλιώτατος βροτῶν.</TextUnit>
    <TextUnit id="819" loc="805">μή νυν καταιδοῦ, φεῦγε δ' ἐκ τῆσδε χθονός.</TextUnit>
    <TextUnit id="820" loc="806">λιπών σε; Τροίαν ἐξέπερσα σὴν χάριν.</TextUnit>
    <TextUnit id="821" loc="807">κρεῖσσον γὰρ ἤ σε τἄμ' ἀποκτεῖναι λέχη.</TextUnit>
    <TextUnit id="822" loc="808">ἄνανδρά γ' εἶπας ̓Ιλίου τ' οὐκ ἄξια.</TextUnit>
    <TextUnit id="823" loc="809">οὐκ ἂν κτάνοις τύραννον, ὃ σπεύδεις ἴσως.</TextUnit>
    <TextUnit id="824" loc="810">οὕτω σιδήρῳ τρωτὸν οὐκ ἔχει δέμας;</TextUnit>
    <TextUnit id="825" loc="811">εἴσῃ. τὸ τολμᾶν δ' ἀδύνατ' ἀνδρὸς οὐ σοφοῦ.</TextUnit>
    <TextUnit id="826" loc="812">σιγῇ παράσχω δῆτ' ἐμὰς δῆσαι χέρας;</TextUnit>
    <TextUnit id="827" loc="813">ἐς ἄπορον ἥκεις: δεῖ δὲ μηχανῆς τινος.</TextUnit>
    <TextUnit id="828" loc="814">δρῶντας γὰρ ἢ μὴ δρῶντας ἥδιον θανεῖν.</TextUnit>
    <TextUnit id="829" loc="815">μί' ἔστιν ἐλπίς, ᾗ μόνῃ σωθεῖμεν ἄν.</TextUnit>
    <TextUnit id="830" loc="816">ὠνητὸς ἢ τολμητὸς ἢ λόγων ὕπο;</TextUnit>
    <TextUnit id="831" loc="817">εἰ μὴ τύραννός ς' ἐκπύθοιτ' ἀφιγμένον.</TextUnit>
    <TextUnit id="832" loc="818">ἐρεῖ δὲ τίς μ'; οὐ γνώσεταί γ' ὅς εἰμ' ἐγώ.</TextUnit>
    <TextUnit id="833" loc="819">ἔστ' ἔνδον αὐτῷ ξύμμαχος θεοῖς ἴση.</TextUnit>
    <TextUnit id="834" loc="820">φήμη τις οἴκων ἐν μυχοῖς ἱδρυμένη;</TextUnit>
    <TextUnit id="835" loc="821">οὔκ, ἀλλ' ἀδελφή: Θεονόην καλοῦσί νιν.</TextUnit>
    <TextUnit id="836" loc="822">χρηστήριον μὲν τοὔνομ': ὅ τι δὲ δρᾷ φράσον.</TextUnit>
    <TextUnit id="837" loc="823">πάντ' οἶδ', ἐρεῖ τε συγγόνῳ παρόντα σε.</TextUnit>
    <TextUnit id="838" loc="824">θνῄσκοιμεν ἄν: λαθεῖν γὰρ οὐχ οἷόν τέ μοι.</TextUnit>
    <TextUnit id="839" loc="825">ἴσως ἂν ἀναπείσαιμεν ἱκετεύοντέ νιν —</TextUnit>
    <TextUnit id="840" loc="826">τί χρῆμα δρᾶσαι; τίν' ὑπάγεις μ' ἐς ἐλπίδα;</TextUnit>
    <TextUnit id="841" loc="827">παρόντα γαίᾳ μὴ φράσαι σε συγγόνῳ.</TextUnit>
    <TextUnit id="842" loc="828">πείσαντε δ' ἐκ γῆς διορίσαιμεν ἂν πόδα;</TextUnit>
    <TextUnit id="843" loc="829">κοινῇ γ' ἐκείνῃ ῥᾳδίως, λάθρᾳ δ' ἂν οὔ.</TextUnit>
    <TextUnit id="844" loc="830">σὸν ἔργον, ὡς γυναικὶ πρόσφορον γυνή.</TextUnit>
    <TextUnit id="845" loc="831">ὡς οὐκ ἄχρωστα γόνατ' ἐμῶν ἕξει χερῶν.</TextUnit>
    <TextUnit id="846" loc="832">φέρ', ἢν δὲ δὴ νῷν μὴ ἀποδέξηται λόγους;</TextUnit>
    <TextUnit id="847" loc="833">θανῇ: γαμοῦμαι δ' ἡ τάλαιν' ἐγὼ βίᾳ.</TextUnit>
    <TextUnit id="848" loc="834">προδότις ἂν εἴης: τὴν βίαν σκήψας' ἔχεις.</TextUnit>
    <TextUnit id="849" loc="835">ἀλλ' ἁγνὸν ὅρκον σὸν κάρα κατώμοσα</TextUnit>
    <TextUnit id="850" loc="836">τί φῄς; θανεῖσθαι; κοὔποτ' ἀλλάξεις λέχη;</TextUnit>
    <TextUnit id="851" loc="837">ταὐτῷ ξίφει γε: κείσομαι δὲ σοῦ πέλας.</TextUnit>
    <TextUnit id="852" loc="838">ἐπὶ τοῖσδε τοίνυν δεξιᾶς ἐμῆς θίγε.</TextUnit>
    <TextUnit id="853" loc="839">ψαύω, θανόντος σοῦ τόδ' ἐκλείψειν φάος.</TextUnit>
    <TextUnit id="854" loc="840">κἀγὼ στερηθεὶς σοῦ τελευτήσειν βίον.</TextUnit>
    <TextUnit id="855" loc="841">πῶς οὖν θανούμεθ' ὥστε καὶ δόξαν λαβεῖν;</TextUnit>
    <TextUnit id="856" loc="842">τύμβου 'πὶ νώτῳ σὲ κτανὼν ἐμὲ κτενῶ.</TextUnit>
    <TextUnit id="857" loc="843">πρῶτον δ' ἀγῶνα μέγαν ἀγωνιούμεθα</TextUnit>
    <TextUnit id="858" loc="844">λέκτρων ὑπὲρ σῶν. ὁ δὲ θέλων ἴτω πέλας:</TextUnit>
    <TextUnit id="859" loc="845">τὸ Τρωικὸν γὰρ οὐ καταισχυνῶ κλέος</TextUnit>
    <TextUnit id="860" loc="846">οὐδ' ̔Ελλάδ' ἐλθὼν λήψομαι πολὺν ψόγον,</TextUnit>
    <TextUnit id="861" loc="847">ὅστις Θέτιν μὲν ἐστέρης' ̓Αχιλλέως,</TextUnit>
    <TextUnit id="862" loc="848">Τελαμωνίου δ' Αἴαντος εἰσεῖδον σφαγάς,</TextUnit>
    <TextUnit id="863" loc="849">τὸν Νηλέως τ' ἄπαιδα: διὰ δὲ τὴν ἐμὴν</TextUnit>
    <TextUnit id="864" loc="850">οὐκ ἀξιώσω κατθανεῖν δάμαρτ' ἐγώ;</TextUnit>
    <TextUnit id="865" loc="851">μάλιστά γε: εἰ γάρ εἰσιν οἱ θεοὶ σοφοί,</TextUnit>
    <TextUnit id="866" loc="852">εὔψυχον ἄνδρα πολεμίων θανόνθ' ὕπο</TextUnit>
    <TextUnit id="867" loc="853">κούφῃ καταμπίσχουσιν ἐν τύμβῳ χθονί,</TextUnit>
    <TextUnit id="868" loc="854">κακοὺς δ' ἐφ' ἕρμα στερεὸν ἐκβάλλουσι γῆς.</TextUnit>
    <TextUnit id="869" loc="855">ὦ θεοί, γενέσθω δή ποτ' εὐτυχὲς γένος</TextUnit>
    <TextUnit id="870" loc="856">τὸ Ταντάλειον καὶ μεταστήτω κακῶν.</TextUnit>
    <TextUnit id="871" loc="857">οἲ ἐγὼ τάλαινα: τῆς τύχης γὰρ ὧδ' ἔχω.</TextUnit>
    <TextUnit id="872" loc="858">Μενέλαε, διαπεπράγμεθ': ἐκβαίνει δόμων</TextUnit>
    <TextUnit id="873" loc="859">ἡ θεσπιῳδὸς Θεονόη: κτυπεῖ δόμος</TextUnit>
    <TextUnit id="874" loc="860">κλῄθρων λυθέντων. φεῦγ': ἀτὰρ τί φευκτέον;</TextUnit>
    <TextUnit id="875" loc="861">ἀποῦσα γάρ σε καὶ παροῦς' ἀφιγμένον</TextUnit>
    <TextUnit id="876" loc="862">δεῦρ' οἶδεν: ὦ δύστηνος, ὡς ἀπωλόμην.</TextUnit>
    <TextUnit id="877" loc="863">Τροίας δὲ σωθεὶς κἀπὸ βαρβάρου χθονὸς</TextUnit>
    <TextUnit id="878" loc="864">ἐς βάρβαρ' ἐλθὼν φάσγαν' αὖθις ἐμπεσῇ.</TextUnit>
    <TextUnit id="879" loc="865">ἡγοῦ σύ μοι φέρουσα λαμπτήρων σέλας</TextUnit>
    <TextUnit id="880" loc="866">θείου δε σεμνὸν θεσμὸν αἰθέρος μυχούς,</TextUnit>
    <TextUnit id="881" loc="867">ὡς πνεῦμα καθαρὸν οὐρανοῦ δεξώμεθα:</TextUnit>
    <TextUnit id="882" loc="868">σὺ δ' αὖ κέλευθον εἴ τις ἔβλαψεν ποδὶ</TextUnit>
    <TextUnit id="883" loc="869">στείβων ἀνοσίῳ, δὸς καθαρσίῳ φλογί,</TextUnit>
    <TextUnit id="884" loc="870">κροῦσον δὲ πεύκην, ἵνα διεξέλθω, πυρός.</TextUnit>
    <TextUnit id="885" loc="871">νόμον δὲ τὸν ἐμὸν θεοῖσιν ἀποδοῦσαι πάρος</TextUnit>
    <TextUnit id="886" loc="872">ἐφέστιον φλόγ' ἐς δόμους κομίζετε.</TextUnit>
    <TextUnit id="887" loc="873">̔Ελένη, τί τἀμὰ — πῶς ἔχει — θεσπίσματα;</TextUnit>
    <TextUnit id="888" loc="874">ἥκει πόσις σοι Μενέλεως ὅδ' ἐμφανής,</TextUnit>
    <TextUnit id="889" loc="875">νεῶν στερηθεὶς τοῦ τε σοῦ μιμήματος.</TextUnit>
    <TextUnit id="890" loc="876">ὦ τλῆμον, οἵους διαφυγὼν ἦλθες πόνους,</TextUnit>
    <TextUnit id="891" loc="877">οὐδ' οἶσθα νόστον οἴκαδ' εἴτ' αὐτοῦ μενεῖς:</TextUnit>
    <TextUnit id="892" loc="878">ἔρις γὰρ ἐν θεοῖς σύλλογός τε σοῦ πέρι</TextUnit>
    <TextUnit id="893" loc="879">ἔσται πάρεδρος Ζηνὶ τῷδ' ἐν ἤματι.</TextUnit>
    <TextUnit id="894" loc="880">̔́Ηρα μέν, ἥ σοι δυσμενὴς πάροιθεν ἦν,</TextUnit>
    <TextUnit id="895" loc="881">νῦν ἐστιν εὔνους κἀς πάτραν σῷσαι θέλει</TextUnit>
    <TextUnit id="896" loc="882">ξὺν τῇδ', ἵν' ̔Ελλὰς τοὺς ̓Αλεξάνδρου γάμους,</TextUnit>
    <TextUnit id="897" loc="883">δώρημα Κύπριδος, ψευδονυμφεύτους μάθῃ:</TextUnit>
    <TextUnit id="898" loc="884">Κύπρις δὲ νόστον σὸν διαφθεῖραι θέλει,</TextUnit>
    <TextUnit id="899" loc="885">ὡς μὴ 'ξελεγχθῇ μηδὲ πριαμένη φανῇ</TextUnit>
    <TextUnit id="900" loc="886">τὸ κάλλος, ̔Ελένης οὕνεκ', ἀνονήτοις γάμοις.</TextUnit>
    <TextUnit id="901" loc="887">τέλος δ' ἐφ' ἡμῖν, εἴθ', ἃ βούλεται Κύπρις,</TextUnit>
    <TextUnit id="902" loc="888">λέξας' ἀδελφῷ ς' ἐνθάδ' ὄντα διολέσω,</TextUnit>
    <TextUnit id="903" loc="889">εἴτ' αὖ μεθ' ̔́Ηρας στᾶσα σὸν σώσω βίον,</TextUnit>
    <TextUnit id="904" loc="890">κρύψας' ὁμαίμον', ὅς με προστάσσει τάδε</TextUnit>
    <TextUnit id="905" loc="891">εἰπεῖν, ὅταν γῆν τήνδε νοστήσας τύχῃς</TextUnit>
    <TextUnit id="906" loc="892">τίς εἶς' ἀδελφῷ τόνδε σημανῶν ἐμῷ</TextUnit>
    <TextUnit id="907" loc="893">παρόνθ', ὅπως ἂν τοὐμὸν ἀσφαλῶς ἔχῃ;</TextUnit>
    <TextUnit id="908" loc="894">ὦ παρθέν', ἱκέτις ἀμφὶ σὸν πίτνω γόνυ</TextUnit>
    <TextUnit id="909" loc="895">καὶ προσκαθίζω θᾶκον οὐκ εὐδαίμονα</TextUnit>
    <TextUnit id="910" loc="896">ὑπέρ τ' ἐμαυτῆς τοῦδέ θ', ὃν μόλις ποτὲ</TextUnit>
    <TextUnit id="911" loc="897">λαβοῦς' ἐπ' ἀκμῆς εἰμι κατθανόντ' ἰδεῖν:</TextUnit>
    <TextUnit id="912" loc="898">μή μοι κατείπῃς σῷ κασιγνήτῳ πόσιν</TextUnit>
    <TextUnit id="913" loc="899">τόνδ' εἰς ἐμὰς ἥκοντα φιλτάτας χέρας,</TextUnit>
    <TextUnit id="914" loc="900">σῷσον δέ, λίσσομαί σε: συγγόνῳ δὲ σῷ</TextUnit>
    <TextUnit id="915" loc="901">τὴν εὐσέβειαν μὴ προδῷς τὴν σήν ποτε,</TextUnit>
    <TextUnit id="916" loc="902">χάριτας πονηρὰς κἀδίκους ὠνουμένη.</TextUnit>
    <TextUnit id="917" loc="903">μισεῖ γὰρ ὁ θεὸς τὴν βίαν, τὰ κτητὰ δὲ</TextUnit>
    <TextUnit id="918" loc="904">κτᾶσθαι κελεύει πάντας οὐκ ἐς ἁρπαγάς.</TextUnit>
    <TextUnit id="919" loc="905">ἐατέος δ' ὁ πλοῦτος ἄδικός τις ὤν.</TextUnit>
    <TextUnit id="920" loc="906">κοινὸς γάρ ἐστιν οὐρανὸς πᾶσιν βροτοῖς</TextUnit>
    <TextUnit id="921" loc="907">καὶ γαῖ', ἐν ᾗ χρὴ δώματ' ἀναπληρουμένους</TextUnit>
    <TextUnit id="922" loc="908">τἀλλότρια μὴ σχεῖν μηδ' ἀφαιρεῖσθαι βίᾳ.</TextUnit>
    <TextUnit id="923" loc="909">ἡμᾶς δὲ καιρίως μέν, ἀθλίως δ' ἐμοί,</TextUnit>
    <TextUnit id="924" loc="910">̔Ερμῆς ἔδωκε πατρὶ σῷ σῴζειν πόσει</TextUnit>
    <TextUnit id="925" loc="911">τῷδ' ὃς πάρεστι κἀπολάζυσθαι θέλει.</TextUnit>
    <TextUnit id="926" loc="912">πῶς οὖν θανὼν ἂν ἀπολάβοι; κεῖνος δὲ πῶς</TextUnit>
    <TextUnit id="927" loc="913">τὰ ζῶντα τοῖς θανοῦσιν ἀποδοίη ποτ' ἄν;</TextUnit>
    <TextUnit id="928" loc="914">ἤδη τὰ τοῦ θεοῦ καὶ τὰ τοῦ πατρὸς σκόπει:</TextUnit>
    <TextUnit id="929" loc="915">πότερον ὁ δαίμων χὡ θανὼν τὰ τῶν πέλας</TextUnit>
    <TextUnit id="930" loc="916">βούλοιντ' ἂν ἢ οὐ βούλοιντ' ἂν ἀποδοῦναι πάλιν;</TextUnit>
    <TextUnit id="931" loc="917">δοκῶ μέν. οὔκουν χρή σε συγγόνῳ πλέον</TextUnit>
    <TextUnit id="932" loc="918">νέμειν ματαίῳ μᾶλλον ἢ χρηστῷ πατρί.</TextUnit>
    <TextUnit id="933" loc="919">εἰ δ' οὖσα μάντις καὶ τὰ θεῖ' ἡγουμένη</TextUnit>
    <TextUnit id="934" loc="920">τὸ μὲν δίκαιον τοῦ πατρὸς διαφθερεῖς,</TextUnit>
    <TextUnit id="935" loc="921">τῷ δ' οὐ δικαίῳ συγγόνῳ σώσεις χάριν,</TextUnit>
    <TextUnit id="936" loc="922">αἰσχρὸν τὰ μέν σε θεῖα πάντ' ἐξειδέναι,</TextUnit>
    <TextUnit id="937" loc="923">τά τ' ὄντα καὶ μέλλοντα, τὰ δὲ δίκαια μή.</TextUnit>
    <TextUnit id="938" loc="924">τήν τ' ἀθλίαν ἔμ', οἷσιν ἔγκειμαι κακοῖς,</TextUnit>
    <TextUnit id="939" loc="925">ῥῦσαι, πάρεργον δοῦσα τοῦτο τῆς τύχης:</TextUnit>
    <TextUnit id="940" loc="926">̔Ελένην γὰρ οὐδεὶς ὅστις οὐ στυγεῖ βροτῶν:</TextUnit>
    <TextUnit id="941" loc="927">ἣ κλῄζομαι καθ' ̔Ελλάδ' ὡς προδοῦς' ἐμὸν</TextUnit>
    <TextUnit id="942" loc="928">πόσιν Φρυγῶν ᾤκησα πολυχρύσους δόμους.</TextUnit>
    <TextUnit id="943" loc="929">ἢν δ' ̔Ελλάδ' ἔλθω κἀπιβῶ Σπάρτης πάλιν,</TextUnit>
    <TextUnit id="944" loc="930">κλύοντες εἰσιδόντες ὡς τέχναις θεῶν</TextUnit>
    <TextUnit id="945" loc="931">ὤλοντ', ἐγὼ δὲ προδότις οὐκ ἄρ' ἦ φίλων,</TextUnit>
    <TextUnit id="946" loc="932">πάλιν μ' ἀνάξους' ἐς τὸ σῶφρον αὖθις αὖ,</TextUnit>
    <TextUnit id="947" loc="933">ἑδνώσομαί τε θυγατέρ', ἣν οὐδεὶς γαμεῖ,</TextUnit>
    <TextUnit id="948" loc="934">τὴν δ' ἐνθάδ' ἐκλιποῦς' ἀλητείαν πικρὰν</TextUnit>
    <TextUnit id="949" loc="935">ὄντων ἐν οἴκοις χρημάτων ὀνήσομαι.</TextUnit>
    <TextUnit id="950" loc="936">κεἰ μὲν θανὼν ὅδ' ἐν πυρᾷ κατεσφάγη,</TextUnit>
    <TextUnit id="951" loc="937">πρόσω σφ' ἀπόντα δακρύοις ἂν ἠγάπων:</TextUnit>
    <TextUnit id="952" loc="938">νῦν δ' ὄντα καὶ σωθέντ' ἀφαιρεθήσομαι;</TextUnit>
    <TextUnit id="953" loc="939">μὴ δῆτα, παρθέν', ἀλλά ς' ἱκετεύω τόδε:</TextUnit>
    <TextUnit id="954" loc="940">δὸς τὴν χάριν μοι τήνδε καὶ μιμοῦ τρόπους</TextUnit>
    <TextUnit id="955" loc="941">πατρὸς δικαίου: παισὶ γὰρ κλέος τόδε</TextUnit>
    <TextUnit id="956" loc="942">κάλλιστον, ὅστις ἐκ πατρὸς χρηστοῦ γεγὼς</TextUnit>
    <TextUnit id="957" loc="943">ἐς ταὐτὸν ἦλθε τοῖς τεκοῦσι τοὺς τρόπους.</TextUnit>
    <TextUnit id="958" loc="944">οἰκτρὸν μὲν οἱ παρόντες ἐν μέσῳ λόγοι,</TextUnit>
    <TextUnit id="959" loc="945">οἰκτρὰ δὲ καὶ σύ. τοὺς δὲ Μενέλεω ποθῶ</TextUnit>
    <TextUnit id="960" loc="946">λόγους ἀκοῦσαι τίνας ἐρεῖ ψυχῆς πέρι.</TextUnit>
    <TextUnit id="961" loc="947">ἐγὼ σὸν οὔτ' ἂν προσπεσεῖν τλαίην γόνυ</TextUnit>
    <TextUnit id="962" loc="948">οὔτ' ἂν δακρῦσαι βλέφαρα: τὴν Τροίαν γὰρ ἂν</TextUnit>
    <TextUnit id="963" loc="949">δειλοὶ γενόμενοι πλεῖστον αἰσχύνοιμεν ἄν.</TextUnit>
    <TextUnit id="964" loc="950">καίτοι λέγουσιν ὡς πρὸς ἀνδρὸς εὐγενοῦς</TextUnit>
    <TextUnit id="965" loc="951">ἐν ξυμφοραῖσι δάκρυ' ἀπ' ὀφθαλμῶν βαλεῖν.</TextUnit>
    <TextUnit id="966" loc="952">ἀλλ' οὐχὶ τοῦτο τὸ καλόν, εἰ καλὸν τόδε,</TextUnit>
    <TextUnit id="967" loc="953">αἱρήσομαι 'γὼ πρόσθε τῆς εὐψυχίας.</TextUnit>
    <TextUnit id="968" loc="954">ἀλλ', εἰ μὲν ἄνδρα σοι δοκεῖ σῷσαι ξένον</TextUnit>
    <TextUnit id="969" loc="955">ζητοῦντά γ' ὀρθῶς ἀπολαβεῖν δάμαρτ' ἐμήν,</TextUnit>
    <TextUnit id="970" loc="956">ἀπόδος τε καὶ πρὸς σῷσον: εἰ δὲ μὴ δοκεῖ,</TextUnit>
    <TextUnit id="971" loc="957">ἐγὼ μὲν οὐ νῦν πρῶτον ἀλλὰ πολλάκις</TextUnit>
    <TextUnit id="972" loc="958">ἄθλιος ἂν εἴην, σὺ δὲ γυνὴ κακὴ φανῇ.</TextUnit>
    <TextUnit id="973" loc="959">ἃ δ' ἄξι' ἡμῶν καὶ δίκαι' ἡγούμεθα</TextUnit>
    <TextUnit id="974" loc="960">καὶ σῆς μάλιστα καρδίας ἀνθάψεται,</TextUnit>
    <TextUnit id="975" loc="961">λέξω τάδ' ἀμφὶ μνῆμα σοῦ πατρὸς πόθῳ:</TextUnit>
    <TextUnit id="976" loc="962">ὦ γέρον, ὃς οἰκεῖς τόνδε λάινον τάφον,</TextUnit>
    <TextUnit id="977" loc="963">ἀπόδος, ἀπαιτῶ τὴν ἐμὴν δάμαρτά σε,</TextUnit>
    <TextUnit id="978" loc="964">ἣν Ζεὺς ἔπεμψε δεῦρό σοι σῴζειν ἐμοί.</TextUnit>
    <TextUnit id="979" loc="965">οἶδ' οὕνεκ' ἡμῖν οὔποτ' ἀποδώσεις θανών:</TextUnit>
    <TextUnit id="980" loc="966">ἀλλ' ἥδε πατέρα νέρθεν ἀνακαλούμενον</TextUnit>
    <TextUnit id="981" loc="967">οὐκ ἀξιώσει τὸν πρὶν εὐκλεέστατον</TextUnit>
    <TextUnit id="982" loc="968">κακῶς ἀκοῦσαι: κυρία γάρ ἐστι νῦν.</TextUnit>
    <TextUnit id="983" loc="969">ὦ νέρτερ' ̔́Αιδη, καὶ σὲ σύμμαχον καλῶ,</TextUnit>
    <TextUnit id="984" loc="970">ὃς πόλλ' ἐδέξω τῆσδ' ἕκατι σώματα</TextUnit>
    <TextUnit id="985" loc="971">πεσόντα τὠμῷ φασγάνῳ, μισθὸν δ' ἔχεις:</TextUnit>
    <TextUnit id="986" loc="972">ἢ νῦν ἐκείνους ἀπόδος ἐμψύχους πάλιν,</TextUnit>
    <TextUnit id="987" loc="973">ἢ τήνδε πατρὸς εὐσεβοῦς ἀνάγκασον</TextUnit>
    <TextUnit id="988" loc="974">κρείσσω φανεῖσαν τἀμά γ' ἀποδοῦναι λέχη.</TextUnit>
    <TextUnit id="989" loc="975">εἰ δ' ἐμὲ γυναῖκα τὴν ἐμὴν συλήσετε,</TextUnit>
    <TextUnit id="990" loc="976">ἅ σοι παρέλιπεν ἥδε τῶν λόγων, φράσω.</TextUnit>
    <TextUnit id="991" loc="977">ὅρκοις κεκλῄμεθ', ὡς μάθῃς, ὦ παρθένε,</TextUnit>
    <TextUnit id="992" loc="978">πρῶτον μὲν ἐλθεῖν διὰ μάχης σῷ συγγόνῳ</TextUnit>
    <TextUnit id="993" loc="979">κἀκεῖνον ἢ 'μὲ δεῖ θανεῖν: ἁπλοῦς λόγος.</TextUnit>
    <TextUnit id="994" loc="980">ἢν δ' ἐς μὲν ἀλκὴν μὴ πόδ' ἀντιθῇ ποδί,</TextUnit>
    <TextUnit id="995" loc="981">λιμῷ δὲ θηρᾷ τύμβον ἱκετεύοντε νώ,</TextUnit>
    <TextUnit id="996" loc="982">κτανεῖν δέδοκται τήνδε μοι κἄπειτ' ἐμὸν</TextUnit>
    <TextUnit id="997" loc="983">πρὸς ἧπαρ ὦσαι δίστομον ξίφος τόδε</TextUnit>
    <TextUnit id="998" loc="984">τύμβου 'πὶ νώτοις τοῦδ', ἵν' αἵματος ῥοαὶ</TextUnit>
    <TextUnit id="999" loc="985">τάφου καταστάζωσι: κεισόμεσθα δὲ</TextUnit>
    <TextUnit id="1000" loc="986">νεκρὼ δύ' ἑξῆς τῷδ' ἐπὶ ξεστῷ τάφῳ,</TextUnit>
    <TextUnit id="1001" loc="987">ἀθάνατον ἄλγος σοί, ψόγος δὲ σῷ πατρί.</TextUnit>
    <TextUnit id="1002" loc="988">οὐ γὰρ γαμεῖ τήνδ' οὔτε σύγγονος σέθεν</TextUnit>
    <TextUnit id="1003" loc="989">οὔτ' ἄλλος οὐδείς: ἀλλ' ἐγώ σφ' ἀπάξομαι,</TextUnit>
    <TextUnit id="1004" loc="990">εἰ μὴ πρὸς οἴκους δυνάμεθ', ἀλλὰ πρὸς νεκρούς.</TextUnit>
    <TextUnit id="1005" loc="991">τί ταῦτα; δακρύοις ἐς τὸ θῆλυ τρεπόμενος</TextUnit>
    <TextUnit id="1006" loc="992">ἐλεινὸς ἦν ἂν μᾶλλον ἢ δραστήριος.</TextUnit>
    <TextUnit id="1007" loc="993">κτεῖν', εἰ δοκεῖ σοι: δυσκλεᾶς γὰρ οὐ κτενεῖς:</TextUnit>
    <TextUnit id="1008" loc="994">μᾶλλόν γε μέντοι τοῖς ἐμοῖς πείθου λόγοις,</TextUnit>
    <TextUnit id="1009" loc="995">ἵν' ᾖς δικαία καὶ δάμαρτ' ἐγὼ λάβω.</TextUnit>
    <TextUnit id="1010" loc="996">ἐν σοὶ βραβεύειν, ὦ νεᾶνι, τοὺς λόγους:</TextUnit>
    <TextUnit id="1011" loc="997">οὕτω δὲ κρῖνον, ὡς ἅπασιν ἁνδάνῃς.</TextUnit>
    <TextUnit id="1012" loc="998">ἐγὼ πέφυκά τ' εὐσεβεῖν καὶ βούλομαι,</TextUnit>
    <TextUnit id="1013" loc="999">φιλῶ τ' ἐμαυτήν, καὶ κλέος τοὐμοῦ πατρὸς</TextUnit>
    <TextUnit id="1014" loc="1000">οὐκ ἂν μιάναιμ', οὐδὲ συγγόνῳ χάριν</TextUnit>
    <TextUnit id="1015" loc="1001">δοίην ἂν ἐξ ἧς δυσκλεὴς φανήσομαι.</TextUnit>
    <TextUnit id="1016" loc="1002">ἔνεστι δ' ἱερὸν τῆς δίκης ἐμοὶ μέγα</TextUnit>
    <TextUnit id="1017" loc="1003">ἐν τῇ φύσει: καὶ τοῦτο Νηρέως πάρα</TextUnit>
    <TextUnit id="1018" loc="1004">ἔχουσα σῴζειν, Μενέλεως, πειράσομαι.</TextUnit>
    <TextUnit id="1019" loc="1005">̔́Ηρᾳ δ', ἐπείπερ βούλεταί ς' εὐεργετεῖν,</TextUnit>
    <TextUnit id="1020" loc="1006">ἐς ταὐτὸν οἴσω ψῆφον: ἡ Κύπρις δ' ἐμοὶ</TextUnit>
    <TextUnit id="1021" loc="1007">ἵλεως μὲν εἴη, ξυμβέβηκε δ' οὐδαμοῦ:</TextUnit>
    <TextUnit id="1022" loc="1008">πειράσομαι δὲ παρθένος μένειν ἀεί.</TextUnit>
    <TextUnit id="1023" loc="1009">ἃ δ' ἀμφὶ τύμβῳ τῷδ' ὀνειδίζεις πατρί,</TextUnit>
    <TextUnit id="1024" loc="1010">ἡμῖν ὅδ' αὑτὸς μῦθος. ἀδικοίημεν ἄν,</TextUnit>
    <TextUnit id="1025" loc="1011">εἰ μὴ ἀποδώσω: καὶ γὰρ ἂν κεῖνος βλέπων</TextUnit>
    <TextUnit id="1026" loc="1012">ἀπέδωκεν ἂν σοὶ τήνδ' ἔχειν, ταύτῃ δὲ σέ.</TextUnit>
    <TextUnit id="1027" loc="1013">καὶ γὰρ τίσις τῶνδ' ἐστὶ τοῖς τε νερτέροις</TextUnit>
    <TextUnit id="1028" loc="1014">καὶ τοῖς ἄνωθεν πᾶσιν ἀνθρώποις: ὁ νοῦς</TextUnit>
    <TextUnit id="1029" loc="1015">τῶν κατθανόντων ζῇ μὲν οὔ, γνώμην δ' ἔχει</TextUnit>
    <TextUnit id="1030" loc="1016">ἀθάνατον εἰς ἀθάνατον αἰθέρ' ἐμπεσών.</TextUnit>
    <TextUnit id="1031" loc="1017">ὡς οὖν παραινῶ μὴ μακράν, σιγήσομαι</TextUnit>
    <TextUnit id="1032" loc="1018">ἅ μου καθικετεύσατ', οὐδὲ μωρίᾳ</TextUnit>
    <TextUnit id="1033" loc="1019">ξύμβουλος ἔσομαι τῇ κασιγνήτου ποτέ.</TextUnit>
    <TextUnit id="1034" loc="1020">εὐεργετῶ γὰρ κεῖνον οὐ δοκοῦς' ὅμως,</TextUnit>
    <TextUnit id="1035" loc="1021">ἐκ δυσσεβείας ὅσιον εἰ τίθημί νιν.</TextUnit>
    <TextUnit id="1036" loc="1022">αὐτοὶ μὲν οὖν ὁδόν τιν' ἐξευρίσκετε,</TextUnit>
    <TextUnit id="1037" loc="1023">ἐγὼ δ' ἀποστᾶς' ἐκποδὼν σιγήσομαι.</TextUnit>
    <TextUnit id="1038" loc="1024">ἐκ τῶν θεῶν δ' ἄρχεσθε χἱκετεύετε</TextUnit>
    <TextUnit id="1039" loc="1025">τὴν μέν ς' ἐᾶσαι πατρίδα νοστῆσαι Κύπριν,</TextUnit>
    <TextUnit id="1040" loc="1026">̔́Ηρας δὲ τὴν ἔννοιαν ἐν ταὐτῷ μένειν</TextUnit>
    <TextUnit id="1041" loc="1027">ἣν ἐς σὲ καὶ σὸν πόσιν ἔχει σωτηρίας.</TextUnit>
    <TextUnit id="1042" loc="1028">σὺ δ', ὦ θανών μοι πάτερ, ὅσον γ' ἐγὼ σθένω,</TextUnit>
    <TextUnit id="1043" loc="1029">οὔποτε κεκλήσῃ δυσσεβὴς ἀντ' εὐσεβοῦς.</TextUnit>
    <TextUnit id="1044" loc="1030">οὐδείς ποτ' εὐτύχησεν ἔκδικος γεγώς,</TextUnit>
    <TextUnit id="1045" loc="1031">ἐν τῷ δικαίῳ δ' ἐλπίδες σωτηρίας.</TextUnit>
    <TextUnit id="1046" loc="1032">Μενέλαε, πρὸς μὲν παρθένου σεσῴσμεθα:</TextUnit>
    <TextUnit id="1047" loc="1033">τοὐνθένδε δὴ σὲ τοὺς λόγους φέροντα χρὴ</TextUnit>
    <TextUnit id="1048" loc="1034">κοινὴν ξυνάπτειν μηχανὴν σωτηρίας.</TextUnit>
    <TextUnit id="1049" loc="1035">ἄκουε δή νυν: χρόνιος εἶ κατὰ στέγας</TextUnit>
    <TextUnit id="1050" loc="1036">καὶ συντέθραψαι προσπόλοισι βασιλέως.</TextUnit>
    <TextUnit id="1051" loc="1037">τί τοῦτ' ἔλεξας; ἐσφέρεις γὰρ ἐλπίδας</TextUnit>
    <TextUnit id="1052" loc="1038">ὡς δή τι δράσων χρηστὸν ἐς κοινόν γε νῷν.</TextUnit>
    <TextUnit id="1053" loc="1039">πείσειας ἄν τιν' οἵτινες τετραζύγων</TextUnit>
    <TextUnit id="1054" loc="1040">ὄχων ἀνάσσους', ὥστε νῷν δοῦναι δίφρους;</TextUnit>
    <TextUnit id="1055" loc="1041">πείσαιμ' ἄν: ἀλλὰ τίνα φυγὴν φευξούμεθα</TextUnit>
    <TextUnit id="1056" loc="1042">πεδίων ἄπειροι βαρβάρου τ' ὄντες χθονός;</TextUnit>
    <TextUnit id="1057" loc="1043">ἀδύνατον εἶπας. φέρε, τί δ', εἰ κρυφθεὶς δόμοις</TextUnit>
    <TextUnit id="1058" loc="1044">κτάνοιμ' ἄνακτα τῷδε διστόμῳ ξίφει;</TextUnit>
    <TextUnit id="1059" loc="1045">οὐκ ἄν ς' ἀνάσχοιτ' οὐδὲ σιγήσειεν ἂν</TextUnit>
    <TextUnit id="1060" loc="1046">μέλλοντ' ἀδελφὴ σύγγονον κατακτενεῖν.</TextUnit>
    <TextUnit id="1061" loc="1047">ἀλλ' οὐδὲ μὴν ναῦς ἔστιν ᾗ σωθεῖμεν ἂν</TextUnit>
    <TextUnit id="1062" loc="1048">φεύγοντες: ἣν γὰρ εἴχομεν θάλασς' ἔχει.</TextUnit>
    <TextUnit id="1063" loc="1049">ἄκουσον, ἤν τι καὶ γυνὴ λέξῃ σοφόν.</TextUnit>
    <TextUnit id="1064" loc="1050">βούλῃ λέγεσθαι, μὴ θανών, λόγῳ θανεῖν;</TextUnit>
    <TextUnit id="1065" loc="1051">κακὸς μὲν ὄρνις: εἰ δὲ κερδανῶ, λέγειν</TextUnit>
    <TextUnit id="1066" loc="1052">ἕτοιμός εἰμι μὴ θανὼν λόγῳ θανεῖν.</TextUnit>
    <TextUnit id="1067" loc="1053">καὶ μὴν γυναικείοις ς' ἂν οἰκτισαίμεθα</TextUnit>
    <TextUnit id="1068" loc="1054">κουραῖσι καὶ θρήνοισι πρὸς τὸν ἀνόσιον.</TextUnit>
    <TextUnit id="1069" loc="1055">σωτηρίας δὲ τοῦτ' ἔχει τί νῷν ἄκος;</TextUnit>
    <TextUnit id="1070" loc="1056">παλαιότης γὰρ τῷ λόγῳ γ' ἔνεστί τις.</TextUnit>
    <TextUnit id="1071" loc="1057">ὡς δὴ θανόντα ς' ἐνάλιον κενῷ τάφῳ</TextUnit>
    <TextUnit id="1072" loc="1058">θάψαι τύραννον τῆσδε γῆς αἰτήσομαι.</TextUnit>
    <TextUnit id="1073" loc="1059">καὶ δὴ παρεῖκεν: εἶτα πῶς ἄνευ νεὼς</TextUnit>
    <TextUnit id="1074" loc="1060">σωθησόμεσθα κενοταφοῦντ' ἐμὸν δέμας;</TextUnit>
    <TextUnit id="1075" loc="1061">δοῦναι κελεύσω πορθμίδ', ᾗ καθήσομαι</TextUnit>
    <TextUnit id="1076" loc="1062">κόσμον τάφῳ σῷ πελαγίους ἐς ἀγκάλας.</TextUnit>
    <TextUnit id="1077" loc="1063">ὡς εὖ τόδ' εἶπας πλὴν ἕν: εἰ χέρσῳ ταφὰς</TextUnit>
    <TextUnit id="1078" loc="1064">θεῖναι κελεύσει ς', οὐδὲν ἡ σκῆψις φέρει.</TextUnit>
    <TextUnit id="1079" loc="1065">ἀλλ' οὐ νομίζειν φήσομεν καθ' ̔Ελλάδα</TextUnit>
    <TextUnit id="1080" loc="1066">χέρσῳ καλύπτειν τοὺς θανόντας ἐναλίους.</TextUnit>
    <TextUnit id="1081" loc="1067">τοῦτ' αὖ κατορθοῖς: εἶτ' ἐγὼ συμπλεύσομαι</TextUnit>
    <TextUnit id="1082" loc="1068">καὶ συγκαθήσω κόσμον ἐν ταὐτῷ σκάφει.</TextUnit>
    <TextUnit id="1083" loc="1069">σὲ καὶ παρεῖναι δεῖ μάλιστα τούς τε σοὺς</TextUnit>
    <TextUnit id="1084" loc="1070">πλωτῆρας οἵπερ ἔφυγον ἐκ ναυαγίας.</TextUnit>
    <TextUnit id="1085" loc="1071">καὶ μὴν ἐάνπερ ναῦν ἐπ' ἀγκύρας λάβω,</TextUnit>
    <TextUnit id="1086" loc="1072">ἀνὴρ παρ' ἄνδρα στήσεται ξιφηφόρος.</TextUnit>
    <TextUnit id="1087" loc="1073">σὲ χρὴ βραβεύειν πάντα: πόμπιμοι μόνον</TextUnit>
    <TextUnit id="1088" loc="1074">λαίφει πνοαὶ γένοιντο καὶ νεὼς δρόμος.</TextUnit>
    <TextUnit id="1089" loc="1075">ἔσται: πόνους γὰρ δαίμονες παύσουσί μου.</TextUnit>
    <TextUnit id="1090" loc="1076">ἀτὰρ θανόντα τοῦ μ' ἐρεῖς πεπυσμένη;</TextUnit>
    <TextUnit id="1091" loc="1077">σοῦ: καὶ μόνος γε φάσκε διαφυγεῖν μόρον</TextUnit>
    <TextUnit id="1092" loc="1078">̓Ατρέως πλέων σὺν παιδὶ καὶ θανόνθ' ὁρᾶν.</TextUnit>
    <TextUnit id="1093" loc="1079">καὶ μὴν τάδ' ἀμφίβληστρα σώματος ῥάκη</TextUnit>
    <TextUnit id="1094" loc="1080">ξυμμαρτυρήσει ναυτικῶν ἐρειπίων.</TextUnit>
    <TextUnit id="1095" loc="1081">ἐς καιρὸν ἦλθε, τότε δ' ἄκαιρ' ἀπώλλυτο:</TextUnit>
    <TextUnit id="1096" loc="1082">τὸ δ' ἄθλιον κεῖν' εὐτυχὲς τάχ' ἂν πέσοι.</TextUnit>
    <TextUnit id="1097" loc="1083">πότερα δ' ἐς οἴκους σοὶ συνεισελθεῖν με χρὴ</TextUnit>
    <TextUnit id="1098" loc="1084">ἢ πρὸς τάφῳ τῷδ' ἥσυχοι καθώμεθα;</TextUnit>
    <TextUnit id="1099" loc="1085">αὐτοῦ μέν': ἢν γὰρ καί τι πλημμελές σε δρᾷ,</TextUnit>
    <TextUnit id="1100" loc="1086">τάφος ς' ὅδ' ἂν ῥύσαιτο φάσγανόν τε σόν.</TextUnit>
    <TextUnit id="1101" loc="1087">ἐγὼ δ' ἐς οἴκους βᾶσα βοστρύχους τεμῶ</TextUnit>
    <TextUnit id="1102" loc="1088">πέπλων τε λευκῶν μέλανας ἀνταλλάξομαι</TextUnit>
    <TextUnit id="1103" loc="1089">παρῇδί τ' ὄνυχα φόνιον ἐμβαλῶ χροός.</TextUnit>
    <TextUnit id="1104" loc="1090">μέγας γὰρ ἁγών, καὶ βλέπω δύο ῥοπάς:</TextUnit>
    <TextUnit id="1105" loc="1091">ἢ γὰρ θανεῖν δεῖ μ', ἢν ἁλῶ τεχνωμένη,</TextUnit>
    <TextUnit id="1106" loc="1092">ἢ πατρίδα τ' ἐλθεῖν καὶ σὸν ἐκσῷσαι δέμας.</TextUnit>
    <TextUnit id="1107" loc="1093">ὦ πότνι' ἣ Δίοισιν ἐν λέκτροις πίτνεις</TextUnit>
    <TextUnit id="1108" loc="1094">̔́Ηρα, δύ' οἰκτρὼ φῶτ' ἀνάψυξον πόνων,</TextUnit>
    <TextUnit id="1109" loc="1095">αἰτούμεθ' ὀρθὰς ὠλένας πρὸς οὐρανὸν</TextUnit>
    <TextUnit id="1110" loc="1096">ῥίπτονθ', ἵν' οἰκεῖς ἀστέρων ποικίλματα.</TextUnit>
    <TextUnit id="1111" loc="1097">σύ θ', ἣ 'πὶ τὠμῷ κάλλος ἐκτήσω γάμῳ,</TextUnit>
    <TextUnit id="1112" loc="1098">κόρη Διώνης Κύπρι, μή μ' ἐξεργάσῃ.</TextUnit>
    <TextUnit id="1113" loc="1099">ἅλις δὲ λύμης ἥν μ' ἐλυμήνω πάρος</TextUnit>
    <TextUnit id="1114" loc="1100">τοὔνομα παρασχοῦς', οὐ τὸ σῶμ', ἐν βαρβάροις.</TextUnit>
    <TextUnit id="1115" loc="1101">θανεῖν δ' ἔασόν μ', εἰ κατακτεῖναι θέλεις,</TextUnit>
    <TextUnit id="1116" loc="1102">ἐν γῇ πατρῴᾳ. τί ποτ' ἄπληστος εἶ κακῶν,</TextUnit>
    <TextUnit id="1117" loc="1103">ἔρωτας ἀπάτας δόλιά τ' ἐξευρήματα</TextUnit>
    <TextUnit id="1118" loc="1104">ἀσκοῦσα φίλτρα θ' αἱματηρὰ δωμάτων;</TextUnit>
    <TextUnit id="1119" loc="1105">εἰ δ' ἦσθα μετρία, τἄλλα γ' ἡδίστη θεῶν</TextUnit>
    <TextUnit id="1120" loc="1106">πέφυκας ἀνθρώποισιν: οὐκ ἄλλως λέγω.</TextUnit>
    <TextUnit id="1121" loc="1107">σὲ τὰν ἐναύλοις ὑπὸ δενδροκόμοις</TextUnit>
    <TextUnit id="1122" loc="1108">μουσεῖα καὶ θάκους ἐνί-</TextUnit>
    <TextUnit id="1123" loc="1109">ζουσαν ἀναβοάσω,</TextUnit>
    <TextUnit id="1124" loc="1110">σὲ τὰν ἀοιδοτάταν ὄρνιθα μελῳδὸν</TextUnit>
    <TextUnit id="1125" loc="1110">ἀηδόνα δακρυόεσσαν,</TextUnit>
    <TextUnit id="1126" loc="1111">ἔλθ' ὦ διὰ ξουθᾶν</TextUnit>
    <TextUnit id="1127" loc="1112">γενύων ἐλελιζομένα</TextUnit>
    <TextUnit id="1128" loc="1113">θρήνων ἐμοὶ ξυνεργός,</TextUnit>
    <TextUnit id="1129" loc="1114">̔Ελένας μελέας πόνους</TextUnit>
    <TextUnit id="1130" loc="1115">τὸν ̓Ιλιάδων τ' ἀει</TextUnit>
    <TextUnit id="1131" loc="1115">δούσᾳ δακρυόεντα πότμον</TextUnit>
    <TextUnit id="1132" loc="1116">̓Αχαιῶν ὑπὸ λόγχαις:</TextUnit>
    <TextUnit id="1133" loc="1117">ὅτ' ἔδραμε ῥόθια πεδία βαρβάρῳ πλάτᾳ</TextUnit>
    <TextUnit id="1134" loc="1118">ὅτ' ἔμολεν ἔμολε, μέλεα Πριαμίδαις ἄγων</TextUnit>
    <TextUnit id="1135" loc="1119">Λακεδαίμονος ἄπο λέχεα</TextUnit>
    <TextUnit id="1136" loc="1120">σέθεν, ὦ ̔Ελένα, Πάρις αἰνόγαμος</TextUnit>
    <TextUnit id="1137" loc="1121">πομπαῖσιν ̓Αφροδίτας.</TextUnit>
    <TextUnit id="1138" loc="1122">πολλοὶ δ' ̓Αχαιῶν δορὶ καὶ πετρίναις</TextUnit>
    <TextUnit id="1139" loc="1123">ῥιπαῖσιν ἐκπνεύσαντες ̔́Αι-</TextUnit>
    <TextUnit id="1140" loc="1124">δαν μέλεον ἔχουσιν,</TextUnit>
    <TextUnit id="1141" loc="1125">ταλαινᾶν ἀλόχων κείραντες ἔθειραν:</TextUnit>
    <TextUnit id="1142" loc="1125">ἄνυμφα δὲ μέλαθρα κεῖται:</TextUnit>
    <TextUnit id="1143" loc="1126">πολλοὺς δὲ πυρσεύσας</TextUnit>
    <TextUnit id="1144" loc="1127">φλογερὸν σέλας ἀμφιρύταν</TextUnit>
    <TextUnit id="1145" loc="1128">Εὔβοιαν εἷλ' ̓Αχαιῶν</TextUnit>
    <TextUnit id="1146" loc="1129">μονόκωπος ἀνήρ, πέτραις</TextUnit>
    <TextUnit id="1147" loc="1130">Καφηρίσιν ἐμβαλὼν</TextUnit>
    <TextUnit id="1148" loc="1130">Αἰγαίαις τ' ἐνάλοις δόλιον</TextUnit>
    <TextUnit id="1149" loc="1131">ἀκταῖς ἀστέρα λάμψας.</TextUnit>
    <TextUnit id="1150" loc="1132">ἀλίμενα δ' ὄρεα Μάλεα χειμάτων πνοᾷ,</TextUnit>
    <TextUnit id="1151" loc="1133">ὅτ' ἔσυτο πατρίδος ἀποπρό, βαρβάρου στολᾶς</TextUnit>
    <TextUnit id="1152" loc="1134">γέρας, οὐ γέρας ἀλλ' ἔριν,</TextUnit>
    <TextUnit id="1153" loc="1135">Δαναῶν Μενέλας ἐπὶ ναυσὶν ἄγων,</TextUnit>
    <TextUnit id="1154" loc="1136">εἴδωλον ἱερὸν ̔́Ηρας.</TextUnit>
    <TextUnit id="1155" loc="1137">ὅ τι θεὸς ἢ μὴ θεὸς ἢ τὸ μέσον,</TextUnit>
    <TextUnit id="1156" loc="1138">τίς φης' ἐρευνήσας βροτῶν</TextUnit>
    <TextUnit id="1157" loc="1139">μακρότατον πέρας εὑρεῖν</TextUnit>
    <TextUnit id="1158" loc="1140">ὃς τὰ θεῶν ἐσορᾷ</TextUnit>
    <TextUnit id="1159" loc="1141">δεῦρο καὶ αὖθις ἐκεῖσε</TextUnit>
    <TextUnit id="1160" loc="1142">καὶ πάλιν ἀντιλόγοις</TextUnit>
    <TextUnit id="1161" loc="1143">πηδῶντ' ἀνελπίστοις τύχαις;</TextUnit>
    <TextUnit id="1162" loc="1144">σὺ Διὸς ἔφυς, ὦ ̔Ελένα, θυγάτηρ:</TextUnit>
    <TextUnit id="1163" loc="1145">πτανὸς γὰρ ἐν κόλποις σε Λή-</TextUnit>
    <TextUnit id="1164" loc="1146">δας ἐτέκνωσε πατήρ.</TextUnit>
    <TextUnit id="1165" loc="1147">κᾆτ' ἰαχήθης καθ' ̔Ελλανίαν</TextUnit>
    <TextUnit id="1166" loc="1148">προδότις ἄπιστος ἄδικος ἄθεος: οὐδ' ἔχω</TextUnit>
    <TextUnit id="1167" loc="1149">τί τὸ σαφὲς ἔτι ποτ' ἐν βροτοῖς:</TextUnit>
    <TextUnit id="1168" loc="1150">τὸ τῶν θεῶν δ' ἔπος ἀλαθὲς ηὗρον.</TextUnit>
    <TextUnit id="1169" loc="1151">ἄφρονες ὅσοι τὰς ἀρετὰς πολέμῳ</TextUnit>
    <TextUnit id="1170" loc="1152">λόγχαισί τ' ἀλκαίου δορὸς</TextUnit>
    <TextUnit id="1171" loc="1153">κτᾶσθε, πόνους ἀμαθῶς θνα-</TextUnit>
    <TextUnit id="1172" loc="1154">τῶν καταπαυόμενοι:</TextUnit>
    <TextUnit id="1173" loc="1155">εἰ γὰρ ἅμιλλα κρινεῖ νιν</TextUnit>
    <TextUnit id="1174" loc="1156">αἵματος, οὔποτ' ἔρις</TextUnit>
    <TextUnit id="1175" loc="1157">λείψει κατ' ἀνθρώπων πόλεις:</TextUnit>
    <TextUnit id="1176" loc="1158">ᾇ Πριαμίδος γᾶς ἔλαχον θαλάμους,</TextUnit>
    <TextUnit id="1177" loc="1159">ἐξὸν διορθῶσαι λόγοις</TextUnit>
    <TextUnit id="1178" loc="1160">σὰν ἔριν, ὦ ̔Ελένα.</TextUnit>
    <TextUnit id="1179" loc="1161">νῦν δ' οἳ μὲν ̔́Αιδᾳ μέλονται κάτω,</TextUnit>
    <TextUnit id="1180" loc="1162">τείχεα δὲ φλογμὸς ὥστε Διός ἐπέσυτο φλόξ,</TextUnit>
    <TextUnit id="1181" loc="1163">ἐπὶ δὲ πάθεα πάθεσι φέρεις</TextUnit>
    <TextUnit id="1182" loc="1164">† ἀθλίοις συμφοραῖς αἰλίνοις. †</TextUnit>
    <TextUnit id="1183" loc="1165">ὦ χαῖρε, πατρὸς μνῆμ': ἐπ' ἐξόδοισι γὰρ</TextUnit>
    <TextUnit id="1184" loc="1166">ἔθαψα, Πρωτεῦ, ς' ἕνεκ' ἐμῆς προσρήσεως:</TextUnit>
    <TextUnit id="1185" loc="1167">ἀεὶ δέ ς' ἐξιών τε κἀσιὼν δόμους</TextUnit>
    <TextUnit id="1186" loc="1168">Θεοκλύμενος παῖς ὅδε προσεννέπει, πάτερ.</TextUnit>
    <TextUnit id="1187" loc="1169">ὑμεῖς μὲν οὖν κύνας τε καὶ θηρῶν βρόχους,</TextUnit>
    <TextUnit id="1188" loc="1170">δμῶες, κομίζετ' ἐς δόμους τυραννικούς:</TextUnit>
    <TextUnit id="1189" loc="1171">ἐγὼ δ' ἐμαυτὸν πόλλ' ἐλοιδόρησα δή:</TextUnit>
    <TextUnit id="1190" loc="1172">οὐ γάρ τι θανάτῳ τοὺς κακοὺς κολάζομεν;</TextUnit>
    <TextUnit id="1191" loc="1173">καὶ νῦν πέπυσμαι φανερὸν ̔Ελλήνων τινὰ</TextUnit>
    <TextUnit id="1192" loc="1174">ἐς γῆν ἀφῖχθαι καὶ λεληθέναι σκοπούς,</TextUnit>
    <TextUnit id="1193" loc="1175">ἤτοι κατόπτην ἢ κλοπαῖς θηρώμενον</TextUnit>
    <TextUnit id="1194" loc="1176">̔Ελένην: θανεῖται δ', ἤν γε δὴ ληφθῇ μόνον.</TextUnit>
    <TextUnit id="1195" loc="1177">ἔα:</TextUnit>
    <TextUnit id="1196" loc="1178">ἀλλ', ὡς ἔοικε, πάντα διαπεπραγμένα</TextUnit>
    <TextUnit id="1197" loc="1179">ηὕρηκα: τύμβου γὰρ κενὰς λιποῦς' ἕδρας</TextUnit>
    <TextUnit id="1198" loc="1180">ἡ Τυνδαρὶς παῖς ἐκπεπόρθμευται χθονός.</TextUnit>
    <TextUnit id="1199" loc="1180">ὠή, χαλᾶτε κλῇθρα: λύεθ' ἱππικὰ</TextUnit>
    <TextUnit id="1200" loc="1181">φάτνης, ὀπαδοί, κἀκκομίζεθ' ἅρματα,</TextUnit>
    <TextUnit id="1201" loc="1182">ὡς ἂν πόνου γ' ἕκατι μὴ λάθῃ με γῆς</TextUnit>
    <TextUnit id="1202" loc="1183">τῆσδ' ἐκκομισθεῖς' ἄλοχος, ἧς ἐφίεμαι. —</TextUnit>
    <TextUnit id="1203" loc="1184">ἐπίσχετ': εἰσορῶ γὰρ οὓς διώκομεν</TextUnit>
    <TextUnit id="1204" loc="1185">παρόντας ἐν δόμοισι κοὐ πεφευγότας.</TextUnit>
    <TextUnit id="1205" loc="1186">αὕτη, τί πέπλους μέλανας ἐξήψω χροὸς</TextUnit>
    <TextUnit id="1206" loc="1187">λευκῶν ἀμείψας' ἔκ τε κρατὸς εὐγενοῦς</TextUnit>
    <TextUnit id="1207" loc="1188">κόμας σίδηρον ἐμβαλοῦς' ἀπέθρισας</TextUnit>
    <TextUnit id="1208" loc="1189">χλωροῖς τε τέγγεις δάκρυσι σὴν παρηίδα</TextUnit>
    <TextUnit id="1209" loc="1190">κλαίουσα; πότερον ἐννύχοις πεπεισμένη</TextUnit>
    <TextUnit id="1210" loc="1191">στένεις ὀνείροις, ἢ φάτιν τιν' οἴκοθεν</TextUnit>
    <TextUnit id="1211" loc="1192">κλύουσα λύπῃ σὰς διέφθαρσαι φρένας;</TextUnit>
    <TextUnit id="1212" loc="1193">ὦ δέσποτ' — ἤδη γὰρ τόδ' ὀνομάζω ς' ἔπος —</TextUnit>
    <TextUnit id="1213" loc="1194">ὄλωλα: φροῦδα τἀμὰ κοὐδέν εἰμ' ἔτι.</TextUnit>
    <TextUnit id="1214" loc="1195">ἐν τῷ δὲ κεῖσαι συμφορᾶς; τίς ἡ τύχη;</TextUnit>
    <TextUnit id="1215" loc="1196">Μενέλαος — οἴμοι, πῶς φράσω; — τέθνηκέ μοι.</TextUnit>
    <TextUnit id="1216" loc="1197">οὐδέν τι χαίρω σοῖς λόγοις, τὰ δ' εὐτυχῶ.</TextUnit>
    <TextUnit id="1217" loc="1198">πῶς δ' οἶσθα; μῶν σοι Θεονόη λέγει τάδε;</TextUnit>
    <TextUnit id="1218" loc="1199">κείνη τε φησὶν ὅ τε παρὼν ὅτ' ὤλλυτο.</TextUnit>
    <TextUnit id="1219" loc="1200">ἥκει γὰρ ὅστις καὶ τάδ' ἀγγέλλει σαφῆ;</TextUnit>
    <TextUnit id="1220" loc="1201">ἥκει: μόλοι γὰρ οἷ σφ' ἐγὼ χρῄζω μολεῖν.</TextUnit>
    <TextUnit id="1221" loc="1202">τίς ἐστι; ποῦ 'στιν; ἵνα σαφέστερον μάθω.</TextUnit>
    <TextUnit id="1222" loc="1203">ὅδ' ὃς κάθηται τῷδ' ὑποπτήξας τάφῳ.</TextUnit>
    <TextUnit id="1223" loc="1204">̓́Απολλον, ὡς ἐσθῆτι δυσμόρφῳ πρέπει.</TextUnit>
    <TextUnit id="1224" loc="1205">οἴμοι, δοκῶ μὲν κἀμὸν ὧδ' ἔχειν πόσιν.</TextUnit>
    <TextUnit id="1225" loc="1206">ποδαπὸς δ' ὅδ' ἁνὴρ καὶ πόθεν κατέσχε γῆν;</TextUnit>
    <TextUnit id="1226" loc="1207">̔́Ελλην, ̓Αχαιῶν εἷς ἐμῷ σύμπλους πόσει.</TextUnit>
    <TextUnit id="1227" loc="1208">θανάτῳ δὲ ποίῳ φησὶ Μενέλεων θανεῖν;</TextUnit>
    <TextUnit id="1228" loc="1209">οἰκτρόταθ', ὑγροῖσιν ἐν κλυδωνίοις ἁλός.</TextUnit>
    <TextUnit id="1229" loc="1210">ποῦ βαρβάροισι πελάγεσιν ναυσθλούμενον;</TextUnit>
    <TextUnit id="1230" loc="1211">Λιβύης ἀλιμένοις ἐκπεσόντα πρὸς πέτραις.</TextUnit>
    <TextUnit id="1231" loc="1212">καὶ πῶς ὅδ' οὐκ ὄλωλε κοινωνῶν πλάτης;</TextUnit>
    <TextUnit id="1232" loc="1213">ἐσθλῶν κακίους ἐνίοτ' εὐτυχέστεροι.</TextUnit>
    <TextUnit id="1233" loc="1214">λιπὼν δὲ ναὸς ποῦ πάρεστιν ἔκβολα;</TextUnit>
    <TextUnit id="1234" loc="1215">ὅπου κακῶς ὄλοιτο, Μενέλεως δὲ μή.</TextUnit>
    <TextUnit id="1235" loc="1216">ὄλωλ' ἐκεῖνος. ἦλθε δ' ἐν ποίῳ σκάφει;</TextUnit>
    <TextUnit id="1236" loc="1217">ναῦταί σφ' ἀνείλοντ' ἐντυχόντες, ὡς λέγει.</TextUnit>
    <TextUnit id="1237" loc="1218">ποῦ δὴ τὸ πεμφθὲν ἀντὶ σοῦ Τροίᾳ κακόν;</TextUnit>
    <TextUnit id="1238" loc="1219">νεφέλης λέγεις ἄγαλμα; ἐς αἰθέρ' οἴχεται.</TextUnit>
    <TextUnit id="1239" loc="1220">ὦ Πρίαμε καὶ γῆ Τρῳάς, ὡς ἔρρεις μάτην.</TextUnit>
    <TextUnit id="1240" loc="1221">κἀγὼ μετέσχον Πριαμίδαις δυσπραξίας.</TextUnit>
    <TextUnit id="1241" loc="1222">πόσιν δ' ἄθαπτον ἔλιπεν ἢ κρύπτει χθονί;</TextUnit>
    <TextUnit id="1242" loc="1223">ἄθαπτον: οἲ ἐγὼ τῶν ἐμῶν τλήμων κακῶν.</TextUnit>
    <TextUnit id="1243" loc="1224">τῶνδ' οὕνεκ' ἔταμες βοστρύχους ξανθῆς κόμης:</TextUnit>
    <TextUnit id="1244" loc="1225">φίλος γάρ ἐστιν, ὅς ποτ' ἐστίν, ἐνθάδ' ὤν.</TextUnit>
    <TextUnit id="1245" loc="1226">ὀρθῶς μὲν ἥδε συμφορὰ δακρύεται —</TextUnit>
    <TextUnit id="1246" loc="1227">ἐν εὐμαρεῖ γοῦν σὴν κασιγνήτην λαθεῖν.</TextUnit>
    <TextUnit id="1247" loc="1228">οὐ δῆτα. πῶς οὖν; τόνδ' ἔτ' οἰκήσεις τάφον;</TextUnit>
    <TextUnit id="1248" loc="1229">τί κερτομεῖς με, τὸν θανόντα δ' οὐκ ἐᾷς;</TextUnit>
    <TextUnit id="1249" loc="1230">πιστὴ γὰρ εἶ σὺ σῷ πόσει φεύγουσά με.</TextUnit>
    <TextUnit id="1250" loc="1231">ἀλλ' οὐκέτ': ἤδη δ' ἄρχε τῶν ἐμῶν γάμων.</TextUnit>
    <TextUnit id="1251" loc="1232">χρόνια μὲν ἦλθεν, ἀλλ' ὅμως αἰνῶ τάδε.</TextUnit>
    <TextUnit id="1252" loc="1233">οἶσθ' οὖν ὃ δρᾶσον; τῶν πάρος λαθώμεθα.</TextUnit>
    <TextUnit id="1253" loc="1234">ἐπὶ τῷ; χάρις γὰρ ἀντὶ χάριτος ἐλθέτω.</TextUnit>
    <TextUnit id="1254" loc="1235">σπονδὰς τέμωμεν καὶ διαλλάχθητί μοι.</TextUnit>
    <TextUnit id="1255" loc="1236">μεθίημι νεῖκος τὸ σόν, ἴτω δ' ὑπόπτερον.</TextUnit>
    <TextUnit id="1256" loc="1237">πρός νύν σε γονάτων τῶνδ', ἐπείπερ εἶ φίλος —</TextUnit>
    <TextUnit id="1257" loc="1238">τί χρῆμα θηρῶς' ἱκέτις ὠρέχθης ἐμοῦ;</TextUnit>
    <TextUnit id="1258" loc="1239">τὸν κατθανόντα πόσιν ἐμὸν θάψαι θέλω.</TextUnit>
    <TextUnit id="1259" loc="1240">τί δ'; ἔστ' ἀπόντων τύμβος; ἢ θάψεις σκιάν;</TextUnit>
    <TextUnit id="1260" loc="1241">̔́Ελλησίν ἐστι νόμος, ὃς ἂν πόντῳ θάνῃ —</TextUnit>
    <TextUnit id="1261" loc="1242">τί δρᾶν; σοφοί τοι Πελοπίδαι τὰ τοιάδε.</TextUnit>
    <TextUnit id="1262" loc="1243">κενοῖσι θάπτειν ἐν πέπλων ὑφάσμασιν.</TextUnit>
    <TextUnit id="1263" loc="1244">κτέριζ': ἀνίστη τύμβον οὗ χρῄζεις χθονός.</TextUnit>
    <TextUnit id="1264" loc="1245">οὐχ ὧδε ναύτας ὀλομένους τυμβεύομεν.</TextUnit>
    <TextUnit id="1265" loc="1246">πῶς δαί; λέλειμμαι τῶν ἐν ̔́Ελλησιν νόμων.</TextUnit>
    <TextUnit id="1266" loc="1247">ἐς πόντον ὅσα χρὴ νέκυσιν ἐξορμίζομεν.</TextUnit>
    <TextUnit id="1267" loc="1248">τί σοι παράσχω δῆτα τῷ τεθνηκότι;</TextUnit>
    <TextUnit id="1268" loc="1249">ὅδ' οἶδ', ἐγὼ δ' ἄπειρος, εὐτυχοῦσα πρίν.</TextUnit>
    <TextUnit id="1269" loc="1250">ὦ ξένε, λόγων μὲν κληδόν' ἤνεγκας φίλην.</TextUnit>
    <TextUnit id="1270" loc="1251">οὔκουν ἐμαυτῷ γ' οὐδὲ τῷ τεθνηκότι.</TextUnit>
    <TextUnit id="1271" loc="1252">πῶς τοὺς θανόντας θάπτετ' ἐν πόντῳ νεκρούς;</TextUnit>
    <TextUnit id="1272" loc="1253">ὡς ἂν παρούσης οὐσίας ἕκαστος ᾖ.</TextUnit>
    <TextUnit id="1273" loc="1254">πλούτου λέγ' οὕνεχ' ὅ τι θέλεις ταύτης χάριν.</TextUnit>
    <TextUnit id="1274" loc="1255">προσφάζεται μὲν αἷμα πρῶτα νερτέροις.</TextUnit>
    <TextUnit id="1275" loc="1256">τίνος; σύ μοι σήμαινε, πείσομαι δ' ἐγώ.</TextUnit>
    <TextUnit id="1276" loc="1257">αὐτὸς σὺ γίγνωσκ': ἀρκέσει γὰρ ἃν διδῷς.</TextUnit>
    <TextUnit id="1277" loc="1258">ἐν βαρβάροις μὲν ἵππον ἢ ταῦρον νόμος.</TextUnit>
    <TextUnit id="1278" loc="1259">διδούς γε μὲν δὴ δυσγενὲς μηδὲν δίδου.</TextUnit>
    <TextUnit id="1279" loc="1260">οὐ τῶνδ' ἐν ἀγέλαις ὀλβίαις σπανίζομεν.</TextUnit>
    <TextUnit id="1280" loc="1261">καὶ στρωτὰ φέρεται λέκτρα σώματος κενά.</TextUnit>
    <TextUnit id="1281" loc="1262">ἔσται: τί δ' ἄλλο προσφέρειν νομίζεται;</TextUnit>
    <TextUnit id="1282" loc="1263">χαλκήλαθ' ὅπλα: καὶ γὰρ ἦν φίλος δορί.</TextUnit>
    <TextUnit id="1283" loc="1264">ἄξια τάδ' ἔσται Πελοπιδῶν ἃ δώσομεν.</TextUnit>
    <TextUnit id="1284" loc="1265">καὶ τἄλλ' ὅσα χθὼν καλὰ φέρει βλαστήματα.</TextUnit>
    <TextUnit id="1285" loc="1266">πῶς οὖν; ἐς οἶδμα τίνι τρόπῳ καθίετε;</TextUnit>
    <TextUnit id="1286" loc="1267">ναῦν δεῖ παρεῖναι κἀρετμῶν ἐπιστάτας.</TextUnit>
    <TextUnit id="1287" loc="1268">πόσον δ' ἀπείργει μῆκος ἐκ γαίας δόρυ;</TextUnit>
    <TextUnit id="1288" loc="1269">ὥστ' ἐξορᾶσθαι ῥόθια χερσόθεν μόλις.</TextUnit>
    <TextUnit id="1289" loc="1270">τί δή; τόδ' ̔Ελλὰς νόμιμον ἐκ τίνος σέβει;</TextUnit>
    <TextUnit id="1290" loc="1271">ὡς μὴ πάλιν γῇ λύματ' ἐκβάλῃ κλύδων.</TextUnit>
    <TextUnit id="1291" loc="1272">Φοίνισσα κώπη ταχύπορος γενήσεται.</TextUnit>
    <TextUnit id="1292" loc="1273">καλῶς ἂν εἴη Μενέλεῴ τε πρὸς χάριν.</TextUnit>
    <TextUnit id="1293" loc="1274">οὔκουν σὺ χωρὶς τῆσδε δρῶν ἀρκεῖς τάδε;</TextUnit>
    <TextUnit id="1294" loc="1275">μητρὸς τόδ' ἔργον ἢ γυναικὸς ἢ τέκνων.</TextUnit>
    <TextUnit id="1295" loc="1276">ταύτης ὁ μόχθος, ὡς λέγεις, θάπτειν πόσιν.</TextUnit>
    <TextUnit id="1296" loc="1277">ἐν εὐσεβεῖ γοῦν νόμιμα μὴ κλέπτειν νεκρῶν.</TextUnit>
    <TextUnit id="1297" loc="1278">ἴτω: πρὸς ἡμῶν ἄλοχον εὐσεβῆ τρέφειν.</TextUnit>
    <TextUnit id="1298" loc="1279">ἐλθὼν δ' ἐς οἴκους ἐξελοῦ κόσμον νεκρῷ:</TextUnit>
    <TextUnit id="1299" loc="1280">καὶ σὲ οὐ κεναῖσι χερσὶ γῆς ἀποστελῶ,</TextUnit>
    <TextUnit id="1300" loc="1281">δράσαντα τῇδε πρὸς χάριν: φήμας δ' ἐμοὶ</TextUnit>
    <TextUnit id="1301" loc="1282">ἐσθλὰς ἐνεγκὼν ἀντὶ τῆς ἀχλαινίας</TextUnit>
    <TextUnit id="1302" loc="1283">ἐσθῆτα λήψῃ σῖτά θ', ὥστε ς' ἐς πάτραν</TextUnit>
    <TextUnit id="1303" loc="1284">ἐλθεῖν, ἐπεὶ νῦν γ' ἀθλίως ἔχονθ' ὁρῶ.</TextUnit>
    <TextUnit id="1304" loc="1285">σὺ δ', ὦ τάλαινα, μὴ 'πὶ τοῖς ἀνηνύτοις</TextUnit>
    <TextUnit id="1305" loc="1286">τρύχουσα σαυτήν — Μενέλεως δ' ἔχει πότμον,</TextUnit>
    <TextUnit id="1306" loc="1287">κοὐκ ἂν δύναιτο ζῆν ὁ κατθανὼν πόσις.</TextUnit>
    <TextUnit id="1307" loc="1288">σὸν ἔργον, ὦ νεᾶνι: τὸν παρόντα μὲν</TextUnit>
    <TextUnit id="1308" loc="1289">στέργειν πόσιν χρή, τὸν δὲ μηκέτ' ὄντ' ἐᾶν:</TextUnit>
    <TextUnit id="1309" loc="1290">ἄριστα γάρ σοι ταῦτα πρὸς τὸ τυγχάνον.</TextUnit>
    <TextUnit id="1310" loc="1291">ἢν δ' ̔Ελλάδ' ἔλθω καὶ τύχω σωτηρίας,</TextUnit>
    <TextUnit id="1311" loc="1293">παύσω ψόγου σε τοῦ πρίν, ἢν γυνὴ γένῃ</TextUnit>
    <TextUnit id="1312" loc="1292">οἵαν γενέσθαι χρή σε σῷ ξυνευνέτῃ.</TextUnit>
    <TextUnit id="1313" loc="1294">ἔσται τάδ': οὐδὲ μέμψεται πόσις ποτὲ</TextUnit>
    <TextUnit id="1314" loc="1295">ἡμῖν: σὺ δ' αὐτὸς ἐγγὺς ὢν εἴσῃ τάδε.</TextUnit>
    <TextUnit id="1315" loc="1296">ἀλλ', ὦ τάλας, εἴσελθε καὶ λουτρῶν τύχε</TextUnit>
    <TextUnit id="1316" loc="1297">ἐσθῆτά τ' ἐξάλλαξον. οὐκ ἐς ἀμβολὰς</TextUnit>
    <TextUnit id="1317" loc="1298">εὐεργετήσω ς': εὐμενέστερον γὰρ ἂν</TextUnit>
    <TextUnit id="1318" loc="1299">τῷ φιλτάτῳ μοι Μενέλεῳ τὰ πρόσφορα</TextUnit>
    <TextUnit id="1319" loc="1300">δρῴης ἄν, ἡμῶν τυγχάνων οἵων σε χρή.</TextUnit>
    <TextUnit id="1320" loc="1301">̓Ορεία ποτὲ δρομάδι κώ-</TextUnit>
    <TextUnit id="1321" loc="1302">λῳ μάτηρ θεῶν ἐσύθη ἀν'</TextUnit>
    <TextUnit id="1322" loc="1303">ὑλάεντα νάπη</TextUnit>
    <TextUnit id="1323" loc="1304">ποτάμιόν τε χεῦμ' ὑδάτων</TextUnit>
    <TextUnit id="1324" loc="1305">βαρύβρομόν τε κῦμ' ἅλιον</TextUnit>
    <TextUnit id="1325" loc="1306">πόθῳ τᾶς ἀποιχομένας</TextUnit>
    <TextUnit id="1326" loc="1307">ἀρρήτου κούρας.</TextUnit>
    <TextUnit id="1327" loc="1308">κρόταλα δὲ βρόμια διαπρύσιον</TextUnit>
    <TextUnit id="1328" loc="1309">ἱέντα κέλαδον ἀνεβόα,</TextUnit>
    <TextUnit id="1329" loc="1310">θηρῶν ὅτε ζυγίους</TextUnit>
    <TextUnit id="1330" loc="1311">ζευξάσᾳ θεᾷ σατίνας</TextUnit>
    <TextUnit id="1331" loc="1312">τὰν ἁρπασθεῖσαν κυκλίων</TextUnit>
    <TextUnit id="1332" loc="1313">χορῶν ἔξω παρθενίων</TextUnit>
    <TextUnit id="1333" loc="1314">μετὰ κούραν, ἀελλόποδες,</TextUnit>
    <TextUnit id="1334" loc="1315">ἃ μὲν τόξοις ̓́Αρτεμις, ἃ δ'</TextUnit>
    <TextUnit id="1335" loc="1316">ἔγχει Γοργῶπις πάνοπλος,</TextUnit>
    <TextUnit id="1336" loc="1317">συνείποντο. Ζεὺς δ' ἑδράνων</TextUnit>
    <TextUnit id="1337" loc="1318">αὐγάζων ἐξ οὐρανίων</TextUnit>
    <TextUnit id="1338" loc="1318b">ἄλλαν μοῖραν ἔκραινε.</TextUnit>
    <TextUnit id="1339" loc="1319">δρομαῖον δ' ὅτε πολυπλάνη-</TextUnit>
    <TextUnit id="1340" loc="1320">τον μάτηρ ἔπαυσε πόνον,</TextUnit>
    <TextUnit id="1341" loc="1321">μαστεύουσα † πόνους †</TextUnit>
    <TextUnit id="1342" loc="1322">θυγατρὸς ἁρπαγὰς δολίους,</TextUnit>
    <TextUnit id="1343" loc="1323">χιονοθρέμμονάς γ' ἐπέρας'</TextUnit>
    <TextUnit id="1344" loc="1324">̓Ιδαιᾶν Νυμφᾶν σκοπιάς:</TextUnit>
    <TextUnit id="1345" loc="1325">ῥίπτει δ' ἐν πένθει</TextUnit>
    <TextUnit id="1346" loc="1326">πέτρινα κατὰ δρία πολυνιφέα:</TextUnit>
    <TextUnit id="1347" loc="1327">βροτοῖσι δ' ἄχλοα πεδία γᾶς</TextUnit>
    <TextUnit id="1348" loc="1328">οὐ καρπίζους' ἀρότοις</TextUnit>
    <TextUnit id="1349" loc="1329">λαῶν δὲ φθείρει γενεάν:</TextUnit>
    <TextUnit id="1350" loc="1330">ποίμναις δ' οὐχ ἵει θαλερὰς</TextUnit>
    <TextUnit id="1351" loc="1331">βοσκὰς εὐφύλλων ἑλίκων,</TextUnit>
    <TextUnit id="1352" loc="1332">πόλεων δ' ἀπέλειπε βίος:</TextUnit>
    <TextUnit id="1353" loc="1333">οὐδ' ἦσαν θεῶν θυσίαι,</TextUnit>
    <TextUnit id="1354" loc="1334">βωμοῖς δ' ἄφλεκτοι πέλανοι:</TextUnit>
    <TextUnit id="1355" loc="1335">πηγὰς δ' ἀμπαύει δροσερὰς</TextUnit>
    <TextUnit id="1356" loc="1336">λευκῶν ἐκβάλλειν ὑδάτων</TextUnit>
    <TextUnit id="1357" loc="1337">πένθει παιδὸς ἀλάστωρ.</TextUnit>
    <TextUnit id="1358" loc="1338">ἐπεὶ δ' ἔπαυς' εἰλαπίνας</TextUnit>
    <TextUnit id="1359" loc="1339">θεοῖς βροτείῳ τε γένει,</TextUnit>
    <TextUnit id="1360" loc="1340">Ζεὺς μειλίσσων στυγίους</TextUnit>
    <TextUnit id="1361" loc="1340">ματρὸς ὀργὰς ἐνέπει:</TextUnit>
    <TextUnit id="1362" loc="1341">βᾶτε, σεμναὶ Χάριτες,</TextUnit>
    <TextUnit id="1363" loc="1342">ἴτε, τᾷ περὶ παρθένῳ</TextUnit>
    <TextUnit id="1364" loc="1343">Δηοῖ θυμωσαμένᾳ</TextUnit>
    <TextUnit id="1365" loc="1344">λύπαν ἐξαλλάξατ' ἀλαλᾷ,</TextUnit>
    <TextUnit id="1366" loc="1345">Μοῦσαί θ' ὕμνοισι χορῶν.</TextUnit>
    <TextUnit id="1367" loc="1346">χαλκοῦ δ' αὐδὰν χθονίαν</TextUnit>
    <TextUnit id="1368" loc="1347">τύπανά τ' ἔλαβε βυρσοτενῆ</TextUnit>
    <TextUnit id="1369" loc="1348">καλλίστα τότε πρῶτα μακά</TextUnit>
    <TextUnit id="1370" loc="1349">ρων Κύπρις: γέλασέν τε θεὰ</TextUnit>
    <TextUnit id="1371" loc="1350">δέξατό τ' ἐς χέρας</TextUnit>
    <TextUnit id="1372" loc="1351">βαρύβρομον αὐλὸν</TextUnit>
    <TextUnit id="1373" loc="1352">τερφθεῖς' ἀλαλαγμῷ.</TextUnit>
    <TextUnit id="1374" loc="1353">ὧν οὐ θέμις ς' οὔθ' ὁσία</TextUnit>
    <TextUnit id="1375" loc="1354">'πύρωσας ἐν θεῶν θαλάμοις,</TextUnit>
    <TextUnit id="1376" loc="1355">μῆνιν δ' ἔσχες μεγάλας</TextUnit>
    <TextUnit id="1377" loc="1356">ματρός, ὦ παῖ, θυσίας</TextUnit>
    <TextUnit id="1378" loc="1357">οὐ σεβίζουσα θεᾶς.</TextUnit>
    <TextUnit id="1379" loc="1358">μέγα τοι δύναται νεβρῶν</TextUnit>
    <TextUnit id="1380" loc="1359">παμποίκιλοι στολίδες</TextUnit>
    <TextUnit id="1381" loc="1360">κισσοῦ τε στεφθεῖσα χλόα</TextUnit>
    <TextUnit id="1382" loc="1361">νάρθηκας εἰς ἱερούς,</TextUnit>
    <TextUnit id="1383" loc="1362">ῥόμβου θ' εἱλισσομένα</TextUnit>
    <TextUnit id="1384" loc="1363">κύκλιος ἔνοσις αἰθερία,</TextUnit>
    <TextUnit id="1385" loc="1364">βακχεύουσά τ' ἔθειρα Βρομί</TextUnit>
    <TextUnit id="1386" loc="1365">ῳ καὶ παννυχίδες θεᾶς.</TextUnit>
    <TextUnit id="1387" loc="1366">† εὖ δέ νιν ἄμασιν</TextUnit>
    <TextUnit id="1388" loc="1367">ὑπέρβαλε σελάνα †</TextUnit>
    <TextUnit id="1389" loc="1368">μορφᾷ μόνον ηὔχεις.</TextUnit>
    <TextUnit id="1390" loc="1369">τὰ μὲν κατ' οἴκους εὐτυχοῦμεν, ὦ φίλαι:</TextUnit>
    <TextUnit id="1391" loc="1370">ἡ γὰρ συνεκκλέπτουσα Πρωτέως κόρη</TextUnit>
    <TextUnit id="1392" loc="1371">πόσιν παρόντα τὸν ἐμὸν ἱστορουμένη</TextUnit>
    <TextUnit id="1393" loc="1372">οὐκ εἶπ' ἀδελφῷ: κατθανόντα δ' ἐν χθονὶ</TextUnit>
    <TextUnit id="1394" loc="1373">οὔ φησιν αὐγὰς εἰσορᾶν ἐμὴν χάριν.</TextUnit>
    <TextUnit id="1395" loc="1375">κάλλιστα δῆτ' ἀνήρπας' ἐν τύχῃ πόσις:</TextUnit>
    <TextUnit id="1396" loc="1375">ἃ γὰρ καθήσειν ὅπλ' ἔμελλεν εἰς ἅλα,</TextUnit>
    <TextUnit id="1397" loc="1376">ταῦτ' ἐμβαλὼν πόρπακι γενναίαν χέρα</TextUnit>
    <TextUnit id="1398" loc="1377">αὐτὸς κομίζει δόρυ τε δεξιᾷ λαβών,</TextUnit>
    <TextUnit id="1399" loc="1378">ὡς τῷ θανόντι χάριτα δὴ συνεκπονῶν.</TextUnit>
    <TextUnit id="1400" loc="1379">προύργου δ' ἐς ἀλκὴν σῶμ' ὅπλοις ἠσκήσατο,</TextUnit>
    <TextUnit id="1401" loc="1380">ὡς βαρβάρων τρόπαια μυρίων χερὶ</TextUnit>
    <TextUnit id="1402" loc="1381">θήσων, ὅταν κωπῆρες ἐσβῶμεν σκάφος,</TextUnit>
    <TextUnit id="1403" loc="1382">πέπλους δ' ἀμείψας' ἀντὶ ναυφθόρου στολῆς</TextUnit>
    <TextUnit id="1404" loc="1383">ἐγώ νιν ἐξήσκησα, καὶ λουτροῖς χρόα</TextUnit>
    <TextUnit id="1405" loc="1384">ἔδωκα, χρόνια νίπτρα ποταμίας δρόσου.</TextUnit>
    <TextUnit id="1406" loc="1385">ἀλλ', ἐκπερᾷ γὰρ δωμάτων ὁ τοὺς ἐμοὺς</TextUnit>
    <TextUnit id="1407" loc="1386">γάμους ἑτοίμους ἐν χεροῖν ἔχειν δοκῶν,</TextUnit>
    <TextUnit id="1408" loc="1387">σιγητέον μοι: καὶ σὲ προσποιούμεθα</TextUnit>
    <TextUnit id="1409" loc="1388">εὔνουν κρατεῖν τε στόματος, ἢν δυνώμεθα</TextUnit>
    <TextUnit id="1410" loc="1389">σωθέντες αὐτοὶ καὶ σὲ συνσῶσαί ποτε.</TextUnit>
    <TextUnit id="1411" loc="1390">χωρεῖτ' ἐφεξῆς, ὡς ἔταξεν ὁ ξένος,</TextUnit>
    <TextUnit id="1412" loc="1391">δμῶες, φέροντες ἐνάλια κτερίσματα.</TextUnit>
    <TextUnit id="1413" loc="1392">̔Ελένη, σὺ δ', ἤν σοι μὴ κακῶς δόξω λέγειν,</TextUnit>
    <TextUnit id="1414" loc="1393">πείθου, μέν' αὐτοῦ: ταὐτὰ γὰρ παροῦσά τε</TextUnit>
    <TextUnit id="1415" loc="1394">πράξεις τὸν ἄνδρα τὸν σὸν ἤν τε μὴ παρῇς.</TextUnit>
    <TextUnit id="1416" loc="1395">δέδοικα γάρ σε μή τις ἐμπεσὼν πόθος</TextUnit>
    <TextUnit id="1417" loc="1396">πείσῃ μεθεῖναι σῶμ' ἐς οἶδμα πόντιον</TextUnit>
    <TextUnit id="1418" loc="1397">τοῦ πρόσθεν ἀνδρὸς χάρισιν ἐκπεπληγμένην:</TextUnit>
    <TextUnit id="1419" loc="1398">ἄγαν γὰρ αὐτὸν οὐ παρόνθ' ὅμως στένεις.</TextUnit>
    <TextUnit id="1420" loc="1399">ὦ καινὸς ἡμῖν πόσις, ἀναγκαίως ἔχει</TextUnit>
    <TextUnit id="1421" loc="1400">τὰ πρῶτα λέκτρα νυμφικάς θ' ὁμιλίας</TextUnit>
    <TextUnit id="1422" loc="1401">τιμᾶν: ἐγὼ δὲ διὰ τὸ μὲν στέργειν πόσιν</TextUnit>
    <TextUnit id="1423" loc="1402">καὶ ξυνθάνοιμ' ἄν: ἀλλὰ τίς κείνῳ χάρις</TextUnit>
    <TextUnit id="1424" loc="1403">ξὺν κατθανόντι κατθανεῖν; ἔα δέ με</TextUnit>
    <TextUnit id="1425" loc="1404">αὐτὴν μολοῦσαν ἐντάφια δοῦναι νεκρῷ.</TextUnit>
    <TextUnit id="1426" loc="1405">θεοὶ δὲ σοί τε δοῖεν οἷ' ἐγὼ θέλω,</TextUnit>
    <TextUnit id="1427" loc="1406">καὶ τῷ ξένῳ τῷδ', ὅτι συνεκπονεῖ τάδε.</TextUnit>
    <TextUnit id="1428" loc="1407">ἕξεις δέ μ' οἵαν χρή ς' ἔχειν ἐν δώμασι</TextUnit>
    <TextUnit id="1429" loc="1408">γυναῖκ', ἐπειδὴ Μενέλεων εὐεργετεῖς</TextUnit>
    <TextUnit id="1430" loc="1409">κἄμ': ἔρχεται γὰρ δή τιν' ἐς τύχην τάδε.</TextUnit>
    <TextUnit id="1431" loc="1410">ὅστις δὲ δώσει ναῦν ἐν ᾗ τάδ' ἄξομεν,</TextUnit>
    <TextUnit id="1432" loc="1411">πρόσταξον, ὡς ἂν τὴν χάριν πλήρη λάβω.</TextUnit>
    <TextUnit id="1433" loc="1412">χώρει σὺ καὶ ναῦν τοῖσδε πεντηκόντορον</TextUnit>
    <TextUnit id="1434" loc="1413">Σιδωνίαν δὸς κἀρετμῶν ἐπιστάτας.</TextUnit>
    <TextUnit id="1435" loc="1414">οὔκουν ὅδ' ἄρξει ναὸς ὃς κοσμεῖ τάφον;</TextUnit>
    <TextUnit id="1436" loc="1415">μάλιστ': ἀκούειν τοῦδε χρὴ ναύτας ἐμούς.</TextUnit>
    <TextUnit id="1437" loc="1416">αὖθις κέλευσον, ἵνα σαφῶς μάθωσί σου.</TextUnit>
    <TextUnit id="1438" loc="1417">αὖθις κελεύω καὶ τρίτον γ', εἴ σοι φίλον.</TextUnit>
    <TextUnit id="1439" loc="1418">ὄναιο: κἀγὼ τῶν ἐμῶν βουλευμάτων.</TextUnit>
    <TextUnit id="1440" loc="1419">μή νυν ἄγαν σὸν δάκρυσιν ἐκτήξῃς χρόα.</TextUnit>
    <TextUnit id="1441" loc="1420">ἥδ' ἡμέρα σοι τὴν ἐμὴν δείξει χάριν.</TextUnit>
    <TextUnit id="1442" loc="1421">τὰ τῶν θανόντων οὐδέν, ἀλλ' ἄλλως πόνος.</TextUnit>
    <TextUnit id="1443" loc="1422">ἔστιν τι κἀκεῖ κἀνθάδ' ὧν ἐγὼ λέγω.</TextUnit>
    <TextUnit id="1444" loc="1423">οὐδὲν κακίω Μενέλεώ μ' ἕξεις πόσιν.</TextUnit>
    <TextUnit id="1445" loc="1424">οὐδὲν σὺ μεμπτός: τῆς τύχης με δεῖ μόνον.</TextUnit>
    <TextUnit id="1446" loc="1425">ἐν σοὶ τόδ', ἢν σὴν εἰς ἔμ' εὔνοιαν διδῷς.</TextUnit>
    <TextUnit id="1447" loc="1426">οὐ νῦν διδαξόμεσθα τοὺς φίλους φιλεῖν.</TextUnit>
    <TextUnit id="1448" loc="1427">βούλῃ ξυνεργῶν αὐτὸς ἐκπέμψω στόλον;</TextUnit>
    <TextUnit id="1449" loc="1428">ἥκιστα: μὴ δούλευε σοῖς δούλοις, ἄναξ.</TextUnit>
    <TextUnit id="1450" loc="1429">ἀλλ' εἶα: τοὺς μὲν Πελοπιδῶν ἐῶ νόμους:</TextUnit>
    <TextUnit id="1451" loc="1430">καθαρὰ γὰρ ἡμῖν δώματ': οὐ γὰρ ἐνθάδε</TextUnit>
    <TextUnit id="1452" loc="1431">ψυχὴν ἀφῆκε Μενέλεως: ἴτω δέ τις</TextUnit>
    <TextUnit id="1453" loc="1432">φράσων ὑπάρχοις τοῖς ἐμοῖς φέρειν γάμων</TextUnit>
    <TextUnit id="1454" loc="1433">ἀγάλματ' οἴκους εἰς ἐμούς: πᾶσαν δὲ χρὴ</TextUnit>
    <TextUnit id="1455" loc="1434">γαῖαν βοᾶσθαι μακαρίαις ὑμνῳδίαις</TextUnit>
    <TextUnit id="1456" loc="1435">ὑμέναιον ̔Ελένης κἀμόν, ὡς ζηλωτὸς ᾖ.</TextUnit>
    <TextUnit id="1457" loc="1436">σὺ δ', ὦ ξέν', ἐλθών, πελαγίους ἐς ἀγκάλας</TextUnit>
    <TextUnit id="1458" loc="1437">τῷ τῆσδε πρίν ποτ' ὄντι δοὺς πόσει τάδε,</TextUnit>
    <TextUnit id="1459" loc="1438">πάλιν πρὸς οἴκους σπεῦδ' ἐμὴν δάμαρτ' ἔχων,</TextUnit>
    <TextUnit id="1460" loc="1439">ὡς τοὺς γάμους τοὺς τῆσδε συνδαίσας ἐμοὶ</TextUnit>
    <TextUnit id="1461" loc="1440">στέλλῃ πρὸς οἴκους ἢ μένων εὐδαιμονῇς.</TextUnit>
    <TextUnit id="1462" loc="1441">ὦ Ζεῦ, πατήρ τε καὶ σοφὸς κλῄζῃ θεός,</TextUnit>
    <TextUnit id="1463" loc="1442">βλέψον πρὸς ἡμᾶς καὶ μετάστησον κακῶν.</TextUnit>
    <TextUnit id="1464" loc="1443">ἕλκουσι δ' ἡμῖν πρὸς λέπας τὰς συμφορὰς</TextUnit>
    <TextUnit id="1465" loc="1444">σπουδῇ σύναψαι: κἂν ἄκρᾳ θίγῃς χερί,</TextUnit>
    <TextUnit id="1466" loc="1445">ἥξομεν ἵν' ἐλθεῖν βουλόμεσθα τῆς τύχης.</TextUnit>
    <TextUnit id="1467" loc="1446">ἅλις δὲ μόχθων οὓς ἐμοχθοῦμεν πάρος.</TextUnit>
    <TextUnit id="1468" loc="1447">κέκλησθέ μοι, θεοί, πολλά χρήσθ' ἐμοῦ κλύειν</TextUnit>
    <TextUnit id="1469" loc="1448">καὶ λύπρ': ὀφείλω δ' οὐκ ἀεὶ πράσσειν κακῶς,</TextUnit>
    <TextUnit id="1470" loc="1449">ὀρθῷ δὲ βῆναι ποδί: μίαν δέ μοι χάριν</TextUnit>
    <TextUnit id="1471" loc="1450">δόντες τὸ λοιπὸν εὐτυχῆ με θήσετε.</TextUnit>
    <TextUnit id="1472" loc="1451">Φοίνισσα Σιδωνιὰς ὦ</TextUnit>
    <TextUnit id="1473" loc="1452">ταχεῖα κώπα, ῥοθίοισι μάτηρ</TextUnit>
    <TextUnit id="1474" loc="1453">εἰρεσίας φίλα,</TextUnit>
    <TextUnit id="1475" loc="1454">χοραγὲ τῶν καλλιχόρων</TextUnit>
    <TextUnit id="1476" loc="1455">δελφίνων, ὅταν αὔραις</TextUnit>
    <TextUnit id="1477" loc="1456">πέλαγος ἀνήνεμον ᾖ,</TextUnit>
    <TextUnit id="1478" loc="1457">γλαυκὰ δὲ Πόντου θυγάτηρ</TextUnit>
    <TextUnit id="1479" loc="1458">Γαλάνεια τάδ' εἴπῃ:</TextUnit>
    <TextUnit id="1480" loc="1459">κατὰ μὲν ἱστία πετάσατ' αὔ-</TextUnit>
    <TextUnit id="1481" loc="1460">ραις λιπόντες εἰναλίαις,</TextUnit>
    <TextUnit id="1482" loc="1461">λάβετε δ' εἰλατίνας πλάτας,</TextUnit>
    <TextUnit id="1483" loc="1462">ὦ ναῦται, ναῦται,</TextUnit>
    <TextUnit id="1484" loc="1463">πέμποντες εὐλιμένους</TextUnit>
    <TextUnit id="1485" loc="1464">Περσείων οἴκων ̔Ελέναν ἐπ' ἀκτάς.</TextUnit>
    <TextUnit id="1486" loc="1465">ἦ που κόρας ἂν ποταμοῦ</TextUnit>
    <TextUnit id="1487" loc="1466">παρ' οἶδμα Λευκιππίδας ἢ πρὸ ναοῦ</TextUnit>
    <TextUnit id="1488" loc="1467">Παλλάδος ἂν λάβοις</TextUnit>
    <TextUnit id="1489" loc="1468">χρόνῳ ξυνελθοῦσα χοροῖς</TextUnit>
    <TextUnit id="1490" loc="1469">ἢ κώμοις ̔Υακίνθου</TextUnit>
    <TextUnit id="1491" loc="1470">νύχιον ἐς εὐφροσύναν,</TextUnit>
    <TextUnit id="1492" loc="1471">ὃν ἐξαμιλλησάμενος</TextUnit>
    <TextUnit id="1493" loc="1472">τροχῷ τέρμονα δίσκου</TextUnit>
    <TextUnit id="1494" loc="1473">ἔκανε Φοῖβος, τᾷ Λακαί-</TextUnit>
    <TextUnit id="1495" loc="1474">νᾳ γᾷ βούθυτον ἁμέραν:</TextUnit>
    <TextUnit id="1496" loc="1475">ὁ Διὸς δ' εἶπε σέβειν γόνος:</TextUnit>
    <TextUnit id="1497" loc="1476">μόσχον θ', ἃν οἴκοις</TextUnit>
    <TextUnit id="1498" loc="1476b">ἔλειπες, ̔Ερμιόναν,</TextUnit>
    <TextUnit id="1499" loc="1477">ἇς οὔπω πεῦκαι πρὸ γάμων ἔλαμψαν.</TextUnit>
    <TextUnit id="1500" loc="1478">δι' ἀέρος εἴθε ποτανοὶ</TextUnit>
    <TextUnit id="1501" loc="1479">γενοίμεσθ' ᾇ Λιβύας</TextUnit>
    <TextUnit id="1502" loc="1480">οἰωνοὶ στοχάδες</TextUnit>
    <TextUnit id="1503" loc="1481">ὄμβρον λιποῦσαι χειμέριον</TextUnit>
    <TextUnit id="1504" loc="1482">νίσονται πρεσβυτάτᾳ</TextUnit>
    <TextUnit id="1505" loc="1483">σύριγγι πειθόμεναι</TextUnit>
    <TextUnit id="1506" loc="1485">ποιμένος, ὃς ἄβροχα πεδία καρποφόρα τε γᾶς</TextUnit>
    <TextUnit id="1507" loc="1486">ἐπιπετόμενος ἰαχεῖ.</TextUnit>
    <TextUnit id="1508" loc="1487">ὦ πταναὶ δολιχαύχενες,</TextUnit>
    <TextUnit id="1509" loc="1488">σύννομοι νεφέων δρόμου,</TextUnit>
    <TextUnit id="1510" loc="1489">βᾶτε Πλειάδας ὑπὸ μέσας</TextUnit>
    <TextUnit id="1511" loc="1490">ὠρίωνά τ' ἐννύχιον:</TextUnit>
    <TextUnit id="1512" loc="1491">καρύξατ' ἀγγελίαν,</TextUnit>
    <TextUnit id="1513" loc="1492">Εὐρώταν ἐφεζόμεναι,</TextUnit>
    <TextUnit id="1514" loc="1493">Μενέλεως ὅτι Δαρδάνου</TextUnit>
    <TextUnit id="1515" loc="1494">πόλιν ἑλὼν δόμον ἥξει.</TextUnit>
    <TextUnit id="1516" loc="1495">μόλοιτέ ποθ' ἵππιον οἶμον</TextUnit>
    <TextUnit id="1517" loc="1496">δι' αἰθέρος ἱέμενοι</TextUnit>
    <TextUnit id="1518" loc="1497">παῖδες Τυνδαρίδαι,</TextUnit>
    <TextUnit id="1519" loc="1498">λαμπρῶν ἄστρων ὑπ' ἀέλλαισιν:</TextUnit>
    <TextUnit id="1520" loc="1499">οἳ ναίετ' οὐράνιοι,</TextUnit>
    <TextUnit id="1521" loc="1500">σωτῆρες τᾶς ̔Ελένας,</TextUnit>
    <TextUnit id="1522" loc="1501">γλαυκὸν ἔπιτ' οἶδμα κυανόχροά τε κυμάτων</TextUnit>
    <TextUnit id="1523" loc="1502">ῥόθια πολιὰ θαλάσσας,</TextUnit>
    <TextUnit id="1524" loc="1503">ναύταις εὐαεῖς ἀνέμων</TextUnit>
    <TextUnit id="1525" loc="1505">πέμποντες Διόθεν πνοάς:</TextUnit>
    <TextUnit id="1526" loc="1506">δύσκλειαν δ' ἀπὸ συγγόνου</TextUnit>
    <TextUnit id="1527" loc="1507">βάλετε βαρβάρων λεχέων,</TextUnit>
    <TextUnit id="1528" loc="1508">ἃν ̓Ιδαίων ἐρίδων</TextUnit>
    <TextUnit id="1529" loc="1509">ποιναθεῖς' ἐκτήσατο, γᾶν</TextUnit>
    <TextUnit id="1530" loc="1510">οὐκ ἐλθοῦσά ποτ' ̓Ιλίου</TextUnit>
    <TextUnit id="1531" loc="1511">Φοιβείους ἐπὶ πύργους.</TextUnit>
    <TextUnit id="1532" loc="1512">† ἄναξ, τὰ κάκιστ' ἐν δόμοις εὑρήκαμεν: †</TextUnit>
    <TextUnit id="1533" loc="1513">ὡς καίν' ἀκούσῃ πήματ' ἐξ ἐμοῦ τάχα.</TextUnit>
    <TextUnit id="1534" loc="1514">τί δ' ἔστιν;</TextUnit>
    <TextUnit id="1535" loc="1515">ἄλλης ἐκπόνει μνηστεύματα</TextUnit>
    <TextUnit id="1536" loc="1515">γυναικός: ̔Ελένη γὰρ βέβηκ' ἔξω χθονός.</TextUnit>
    <TextUnit id="1537" loc="1516">πτεροῖσιν ἀρθεῖς' ἢ πεδοστιβεῖ ποδί;</TextUnit>
    <TextUnit id="1538" loc="1517">Μενέλαος αὐτὴν ἐκπεπόρθμευται χθονός,</TextUnit>
    <TextUnit id="1539" loc="1518">ὃς αὐτὸς αὑτὸν ἦλθεν ἀγγέλλων θανεῖν.</TextUnit>
    <TextUnit id="1540" loc="1519">ὦ δεινὰ λέξας: τίς δέ νιν ναυκληρία</TextUnit>
    <TextUnit id="1541" loc="1520">ἐκ τῆσδ' ἀπῆρε χθονός; ἄπιστα γὰρ λέγεις.</TextUnit>
    <TextUnit id="1542" loc="1521">ἥν γε ξένῳ δίδως σύ: τούς τε σοὺς ἔχων</TextUnit>
    <TextUnit id="1543" loc="1522">ναύτας βέβηκεν, ὡς ἂν ἐν βραχεῖ μάθῃς.</TextUnit>
    <TextUnit id="1544" loc="1523">πῶς; εἰδέναι πρόθυμος: οὐ γὰρ ἐλπίδων</TextUnit>
    <TextUnit id="1545" loc="1524">ἔσω βέβηκα μίαν ὑπερδραμεῖν χέρα</TextUnit>
    <TextUnit id="1546" loc="1525">τοσούσδε ναύτας, ὧν ἀπεστάλης μέτα.</TextUnit>
    <TextUnit id="1547" loc="1526">ἐπεὶ λιποῦσα τούσδε βασιλείους δόμους</TextUnit>
    <TextUnit id="1548" loc="1527">ἡ τοῦ Διὸς παῖς πρὸς θάλασσαν ἐστάλη</TextUnit>
    <TextUnit id="1549" loc="1528">σοφώταθ' ἁβρὸν πόδα τιθεῖς' ἀνέστενε</TextUnit>
    <TextUnit id="1550" loc="1529">πόσιν πέλας παρόντα κοὐ τεθνηκότα.</TextUnit>
    <TextUnit id="1551" loc="1530">ὡς δ' ἤλθομεν σῶν περίβολον νεωρίων,</TextUnit>
    <TextUnit id="1552" loc="1531">Σιδωνίαν ναῦν πρωτόπλουν καθείλκομεν</TextUnit>
    <TextUnit id="1553" loc="1532">ζυγῶν τε πεντήκοντα κἀρετμῶν μέτρα</TextUnit>
    <TextUnit id="1554" loc="1533">ἔχουσαν. ἔργου δ' ἔργον ἐξημείβετο:</TextUnit>
    <TextUnit id="1555" loc="1534">ὃ μὲν γὰρ ἱστόν, ὃ δὲ πλάτην καθίσατο</TextUnit>
    <TextUnit id="1556" loc="1535">†ταρσόν τε χειρί, λευκά θ' ἱστί' εἰς ἓν ἦν†</TextUnit>
    <TextUnit id="1557" loc="1536">πηδάλιά τε ζεύγλαισι παρακαθίετο.</TextUnit>
    <TextUnit id="1558" loc="1537">κἀν τῷδε μόχθῳ, τοῦτ' ἄρα σκοπούμενοι,</TextUnit>
    <TextUnit id="1559" loc="1538">̔́Ελληνες ἄνδρες Μενέλεῳ ξυνέμποροι</TextUnit>
    <TextUnit id="1560" loc="1539">προσῆλθον ἀκταῖς ναυφθόροις ἠσθημένοι</TextUnit>
    <TextUnit id="1561" loc="1540">πέπλοισιν, εὐειδεῖς μέν, αὐχμηροὶ δ' ὁρᾶν.</TextUnit>
    <TextUnit id="1562" loc="1541">ἰδὼν δέ νιν παρόντας ̓Ατρέως γόνος</TextUnit>
    <TextUnit id="1563" loc="1542">προσεῖπε δόλιον οἶκτον ἐς μέσον φέρων:</TextUnit>
    <TextUnit id="1564" loc="1543">ὦ τλήμονες, πῶς ἐκ τίνος νεώς ποτε</TextUnit>
    <TextUnit id="1565" loc="1544">̓Αχαιίδος θραύσαντες ἥκετε σκάφος;</TextUnit>
    <TextUnit id="1566" loc="1545">ἆρ' ̓Ατρέως παῖδ' ὀλόμενον συνθάπτετε,</TextUnit>
    <TextUnit id="1567" loc="1546">ὃν Τυνδαρὶς παῖς ἥδ' ἀπόντα κενοταφεῖ;</TextUnit>
    <TextUnit id="1568" loc="1547">οἳ δ' ἐκβαλόντες δάκρυα ποιητῷ τρόπῳ,</TextUnit>
    <TextUnit id="1569" loc="1548">ἐς ναῦν ἐχώρουν Μενέλεῳ ποντίσματα</TextUnit>
    <TextUnit id="1570" loc="1549">φέροντες. ἡμῖν δ' ἦν μὲν ἥδ' ὑποψία</TextUnit>
    <TextUnit id="1571" loc="1550">λόγος τ' ἐν ἀλλήλοισι, τῶν ἐπεσβατῶν</TextUnit>
    <TextUnit id="1572" loc="1551">ὡς πλῆθος εἴη: διεσιωπῶμεν δ' ὅμως</TextUnit>
    <TextUnit id="1573" loc="1552">τοὺς σοὺς λόγους σῴζοντες: ἄρχειν γὰρ νεὼς</TextUnit>
    <TextUnit id="1574" loc="1553">ξένον κελεύσας πάντα συνέχεας τάδε.</TextUnit>
    <TextUnit id="1575" loc="1554">καὶ τἄλλα μὲν δὴ ῥᾳδίως ἔσω νεὼς</TextUnit>
    <TextUnit id="1576" loc="1555">ἐθέμεθα κουφίζοντα: ταύρειος δὲ ποὺς</TextUnit>
    <TextUnit id="1577" loc="1556">οὐκ ἤθελ' ὀρθὸς σανίδα προσβῆναι κάτα,</TextUnit>
    <TextUnit id="1578" loc="1557">ἀλλ' ἐξεβρυχᾶτ' ὄμμ' ἀναστρέφων κύκλῳ</TextUnit>
    <TextUnit id="1579" loc="1558">κυρτῶν τε νῶτα κἀς κέρας παρεμβλέπων</TextUnit>
    <TextUnit id="1580" loc="1559">μὴ θιγγάνειν ἀπεῖργεν. ὁ δ' ̔Ελένης πόσις</TextUnit>
    <TextUnit id="1581" loc="1560">ἐκάλεσεν: ὦ πέρσαντες ̓Ιλίου πόλιν,</TextUnit>
    <TextUnit id="1582" loc="1561">οὐκ εἶ' ἀναρπάσαντες ̔Ελλήνων νόμῳ</TextUnit>
    <TextUnit id="1583" loc="1562">νεανίαις ὤμοισι ταύρειον δέμας</TextUnit>
    <TextUnit id="1584" loc="1563">ἐς πρῷραν ἐμβαλεῖτε, †φάσγανόν θ' ἅμα</TextUnit>
    <TextUnit id="1585" loc="1564">πρόχειρον ὤσει† σφάγια τῷ τεθνηκότι;</TextUnit>
    <TextUnit id="1586" loc="1565">οἳ δ' ἐς κέλευσμ' ἐλθόντες ἐξανήρπασαν</TextUnit>
    <TextUnit id="1587" loc="1566">ταῦρον φέροντές τ' εἰσέθεντο σέλματα.</TextUnit>
    <TextUnit id="1588" loc="1567">μονάμπυκον δὲ Μενέλεως ψήχων δέρην</TextUnit>
    <TextUnit id="1589" loc="1568">μέτωπά τ' ἐξέπεισεν ἐσβῆναι δόρυ.</TextUnit>
    <TextUnit id="1590" loc="1569">τέλος δ', ἐπειδὴ ναῦς τὰ πάντ' ἐδέξατο,</TextUnit>
    <TextUnit id="1591" loc="1570">πλήσασα κλιμακτῆρας εὐσφύρῳ ποδί</TextUnit>
    <TextUnit id="1592" loc="1571">̔Ελένη καθέζετ' ἐν μέσοις ἑδωλίοις,</TextUnit>
    <TextUnit id="1593" loc="1572">ὅ τ' οὐκέτ' ὢν λόγοισι Μενέλεως πέλας:</TextUnit>
    <TextUnit id="1594" loc="1573">ἄλλοι δὲ τοίχους δεξιοὺς λαιούς τ' ἴσοι</TextUnit>
    <TextUnit id="1595" loc="1574">ἀνὴρ παρ' ἄνδρ' ἕζονθ', ὑφ' εἵμασι ξίφη</TextUnit>
    <TextUnit id="1596" loc="1575">λαθραῖ' ἔχοντες, ῥόθιά τ' ἐξεπίμπλατο</TextUnit>
    <TextUnit id="1597" loc="1576">βοῆς κελευστοῦ φθέγμαθ' ὡς ἠκούσαμεν.</TextUnit>
    <TextUnit id="1598" loc="1577">ἐπεὶ δὲ γαίας ἦμεν οὔτ' ἄγαν πρόσω</TextUnit>
    <TextUnit id="1599" loc="1578">οὔτ' ἐγγύς, οὕτως ἤρετ' οἰάκων φύλαξ:</TextUnit>
    <TextUnit id="1600" loc="1579">ἔτ', ὦ ξέν', ἐς τὸ πρόσθεν — ἢ καλῶς ἔχει —</TextUnit>
    <TextUnit id="1601" loc="1580">πλεύσωμεν; ἀρχαὶ γὰρ νεὼς μέλουσι σοί.</TextUnit>
    <TextUnit id="1602" loc="1581">ὃ δ' εἶφ': ἅλις μοι. δεξιᾷ δ' ἑλὼν ξίφος</TextUnit>
    <TextUnit id="1603" loc="1582">ἐς πρῷραν εἷρπε κἀπὶ ταυρείῳ σφαγῇ</TextUnit>
    <TextUnit id="1604" loc="1583">σταθεὶς νεκρῶν μὲν οὐδενὸς μνήμην ἔχων,</TextUnit>
    <TextUnit id="1605" loc="1584">τέμνων δὲ λαιμὸν ηὔχετ': ὦ ναίων ἅλα</TextUnit>
    <TextUnit id="1606" loc="1585">πόντιε Πόσειδον Νηρέως θ' ἁγναὶ κόραι,</TextUnit>
    <TextUnit id="1607" loc="1586">σώσατέ μ' ἐπ' ἀκτὰς Ναυπλίας δάμαρτά τε</TextUnit>
    <TextUnit id="1608" loc="1587">ἄσυλον ἐκ γῆς. αἵματος δ' ἀπορροαὶ</TextUnit>
    <TextUnit id="1609" loc="1588">ἐς οἶδμ' ἐσηκόντιζον οὔριοι ξένῳ.</TextUnit>
    <TextUnit id="1610" loc="1589">καί τις τόδ' εἶπε: δόλιος ἡ ναυκληρία.</TextUnit>
    <TextUnit id="1611" loc="1590">πάλιν πλέωμεν: δεξιὰν κέλευε σύ,</TextUnit>
    <TextUnit id="1612" loc="1591">σὺ δὲ στρέφ' οἴακ'. ἐκ δὲ ταυρείου φόνου</TextUnit>
    <TextUnit id="1613" loc="1592">̓Ατρέως σταθεὶς παῖς ἀνεβόησε συμμάχους:</TextUnit>
    <TextUnit id="1614" loc="1593">τί μέλλετ', ὦ γῆς ̔Ελλάδος λωτίσματα,</TextUnit>
    <TextUnit id="1615" loc="1594">σφάζειν φονεύειν βαρβάρους νεώς τ' ἄπο</TextUnit>
    <TextUnit id="1616" loc="1595">ῥίπτειν ἐς οἶδμα; ναυβάταις δὲ τοῖσι σοῖς</TextUnit>
    <TextUnit id="1617" loc="1596">βοᾷ κελευστὴς τὴν ἐναντίαν ὄπα:</TextUnit>
    <TextUnit id="1618" loc="1597">οὐκ εἶ' ὃ μέν τις λοῖσθον ἀρεῖται δόρυ,</TextUnit>
    <TextUnit id="1619" loc="1598">ὃ δὲ ζύγ' ἄξας, ὃ δ' ἀφελὼν σκαλμοῦ πλάτην</TextUnit>
    <TextUnit id="1620" loc="1599">καθαιματώσει κρᾶτα πολεμίων ξένων;</TextUnit>
    <TextUnit id="1621" loc="1600">ὀρθοὶ δ' ἀνῇξαν πάντες, οἳ μὲν ἐν χεροῖν</TextUnit>
    <TextUnit id="1622" loc="1601">κορμοὺς ἔχοντες ναυτικούς, οἳ δὲ ξίφη:</TextUnit>
    <TextUnit id="1623" loc="1602">φόνῳ δὲ ναῦς ἐρρεῖτο. παρακέλευσμα δ' ἦν</TextUnit>
    <TextUnit id="1624" loc="1603">πρύμνηθεν ̔Ελένης: ποῦ τὸ Τρωικὸν κλέος;</TextUnit>
    <TextUnit id="1625" loc="1604">δείξατε πρὸς ἄνδρας βαρβάρους: σπουδῆς δ' ὕπο</TextUnit>
    <TextUnit id="1626" loc="1605">ἔπιπτον, οἳ δ' ὠρθοῦντο, τοὺς δὲ κειμένους</TextUnit>
    <TextUnit id="1627" loc="1606">νεκροὺς ἂν εἶδες. Μενέλεως δ' ἔχων ὅπλα,</TextUnit>
    <TextUnit id="1628" loc="1607">ὅποι νοσοῖεν ξύμμαχοι κατασκοπῶν,</TextUnit>
    <TextUnit id="1629" loc="1608">ταύτῃ προσῆγε χειρὶ δεξιᾷ ξίφος,</TextUnit>
    <TextUnit id="1630" loc="1609">ὥστ' ἐκκολυμβᾶν ναός, ἠρήμωσε δὲ</TextUnit>
    <TextUnit id="1631" loc="1610">σῶν ναυβατῶν ἐρετμά. ἐπ' οἰάκων δὲ βὰς</TextUnit>
    <TextUnit id="1632" loc="1611">ἄνακτ' ἐς ̔Ελλάδ' εἶπεν εὐθύνειν δόρυ.</TextUnit>
    <TextUnit id="1633" loc="1612">οἳ δ' ἱστὸν ᾖρον, οὔριαι δ' ἧκον πνοαί.</TextUnit>
    <TextUnit id="1634" loc="1613">βεβᾶσι δ' ἐκ γῆς. διαφυγὼν δ' ἐγὼ φόνον</TextUnit>
    <TextUnit id="1635" loc="1614">καθῆκ' ἐμαυτὸν εἰς ἅλ' ἄγκυραν πάρα:</TextUnit>
    <TextUnit id="1636" loc="1615">ἤδη δὲ κάμνονθ' ὁρμιατόνων μέ τις</TextUnit>
    <TextUnit id="1637" loc="1616">ἀνείλετ', ἐς δὲ γαῖαν ἐξέβησέ σοι</TextUnit>
    <TextUnit id="1638" loc="1617">τάδ' ἀγγελοῦντα. σώφρονος δ' ἀπιστίας</TextUnit>
    <TextUnit id="1639" loc="1618">οὐκ ἔστιν οὐδὲν χρησιμώτερον βροτοῖς.</TextUnit>
    <TextUnit id="1640" loc="1619">οὐκ ἄν ποτ' ηὔχουν οὔτε ς' οὔθ' ἡμᾶς λαθεῖν</TextUnit>
    <TextUnit id="1641" loc="1620">Μενέλαον, ὦναξ, ὡς ἐλάνθανεν παρών.</TextUnit>
    <TextUnit id="1642" loc="1621">ὦ γυναικείαις τέχναισιν αἱρεθεὶς ἐγὼ τάλας:</TextUnit>
    <TextUnit id="1643" loc="1622">ἐκπεφεύγασιν γάμοι με. κεἰ μὲν ἦν ἁλώσιμος</TextUnit>
    <TextUnit id="1644" loc="1623">ναῦς διώγμασιν, πονήσας εἷλον ἂν τάχα ξένους:</TextUnit>
    <TextUnit id="1645" loc="1624">νῦν δὲ τὴν προδοῦσαν ἡμᾶς τεισόμεσθα σύγγονον,</TextUnit>
    <TextUnit id="1646" loc="1625">ἥτις ἐν δόμοις ὁρῶσα Μενέλεων οὐκ εἶπέ μοι.</TextUnit>
    <TextUnit id="1647" loc="1626">τοιγὰρ οὔποτ' ἄλλον ἄνδρα ψεύσεται μαντεύμασιν.</TextUnit>
    <TextUnit id="1648" loc="1627">οὗτος ὤ, ποῖ σὸν πόδ' αἴρεις, δέσποτ', ἐς ποῖον φόνον;</TextUnit>
    <TextUnit id="1649" loc="1628">οἷπερ ἡ δίκη κελεύει με: ἀλλ' ἀφίστας' ἐκποδών.</TextUnit>
    <TextUnit id="1650" loc="1629">οὐκ ἀφήσομαι πέπλων σῶν: μεγάλα γὰρ σπεύδεις κακά.</TextUnit>
    <TextUnit id="1651" loc="1630">ἀλλὰ δεσποτῶν κρατήσεις δοῦλος ὤν;    φρονῶ γὰρ εὖ.</TextUnit>
    <TextUnit id="1652" loc="1631">οὐκ ἔμοιγ', εἰ μή μ' ἐάσεις —    οὐ μὲν οὖν ς' ἐάσομεν.</TextUnit>
    <TextUnit id="1653" loc="1632">σύγγονον κτανεῖν κακίστην —    εὐσεβεστάτην μὲν οὖν.</TextUnit>
    <TextUnit id="1654" loc="1633">ἥ με προύδωκεν —    καλήν γε προδοσίαν, δίκαια δρᾶν.</TextUnit>
    <TextUnit id="1655" loc="1634">τἀμὰ λέκτρ' ἄλλῳ διδοῦσα.    τοῖς γε κυριωτέροις.</TextUnit>
    <TextUnit id="1656" loc="1635">κύριος δὲ τῶν ἐμῶν τίς;    ὃς ἔλαβεν πατρὸς πάρα.</TextUnit>
    <TextUnit id="1657" loc="1636">ἀλλ' ἔδωκεν ἡ τύχη μοι.    τὸ δὲ χρεὼν ἀφείλετο.</TextUnit>
    <TextUnit id="1658" loc="1637">οὐ σὲ τἀμὰ χρὴ δικάζειν.    ἤν γε βελτίω λέγω.</TextUnit>
    <TextUnit id="1659" loc="1638">ἀρχόμεσθ' ἄρ', οὐ κρατοῦμεν.    ὅσια δρᾶν, τὰ δ' ἔκδικ' οὔ.</TextUnit>
    <TextUnit id="1660" loc="1639">κατθανεῖν ἐρᾶν ἔοικας.    κτεῖνε: σύγγονον δὲ σὴν</TextUnit>
    <TextUnit id="1661" loc="1640">οὐ κτενεῖς ἡμῶν ἑκόντων, ἀλλ' ἔμε: ὡς πρὸ δεσποτῶν</TextUnit>
    <TextUnit id="1662" loc="1641">τοῖσι γενναίοισι δούλοις εὐκλεέστατον θανεῖν.</TextUnit>
    <TextUnit id="1663" loc="1642">ἐπίσχες ὀργὰς αἷσιν οὐκ ὀρθῶς φέρῃ,</TextUnit>
    <TextUnit id="1664" loc="1643">Θεοκλύμενε, γαίας τῆσδ' ἄναξ: δισσοὶ δέ σε</TextUnit>
    <TextUnit id="1665" loc="1644">Διόσκοροι καλοῦμεν, οὓς Λήδα ποτὲ</TextUnit>
    <TextUnit id="1666" loc="1645">ἔτικτεν ̔Ελένην θ', ἣ πέφευγε σοὺς δόμους:</TextUnit>
    <TextUnit id="1667" loc="1646">οὐ γὰρ πεπρωμένοισιν ὀργίζῃ γάμοις,</TextUnit>
    <TextUnit id="1668" loc="1647">οὐδ' ἡ θεᾶς Νηρῇδος ἔκγονος κόρη</TextUnit>
    <TextUnit id="1669" loc="1648">ἀδικεῖ ς' ἀδελφὴ Θεονόη, τὰ τῶν θεῶν</TextUnit>
    <TextUnit id="1670" loc="1649">τιμῶσα πατρός τ' ἐνδίκους ἐπιστολάς.</TextUnit>
    <TextUnit id="1671" loc="1650">ἐς μὲν γὰρ αἰεὶ τὸν παρόντα νῦν χρόνον</TextUnit>
    <TextUnit id="1672" loc="1651">κείνην κατοικεῖν σοῖσιν ἐν δόμοις ἐχρῆν:</TextUnit>
    <TextUnit id="1673" loc="1652">ἐπεὶ δὲ Τροίας ἐξανεστάθη βάθρα,</TextUnit>
    <TextUnit id="1674" loc="1653">καὶ τοῖς θεοῖς παρέσχε τοὔνομ', οὐκέτι:</TextUnit>
    <TextUnit id="1675" loc="1654">ἐν τοῖσι δ' αὑτῆς δεῖ νιν ἐζεῦχθαι γάμοις</TextUnit>
    <TextUnit id="1676" loc="1655">ἐλθεῖν τ' ἐς οἴκους καὶ συνοικῆσαι πόσει.</TextUnit>
    <TextUnit id="1677" loc="1656">ἀλλ' ἴσχε μὲν σῆς συγγόνου μέλαν ξίφος,</TextUnit>
    <TextUnit id="1678" loc="1657">νόμιζε δ' αὐτὴν σωφρόνως πράσσειν τάδε.</TextUnit>
    <TextUnit id="1679" loc="1658">πάλαι δ' ἀδελφὴν κἂν πρὶν ἐξεσώσαμεν,</TextUnit>
    <TextUnit id="1680" loc="1659">ἐπείπερ ἡμᾶς Ζεὺς ἐποίησεν θεούς:</TextUnit>
    <TextUnit id="1681" loc="1660">ἀλλ' ἥσσον' ἦμεν τοῦ πεπρωμένου θ' ἅμα</TextUnit>
    <TextUnit id="1682" loc="1661">καὶ τῶν θεῶν, οἷς ταῦτ' ἔδοξεν ὧδ' ἔχειν.</TextUnit>
    <TextUnit id="1683" loc="1662">σοὶ μὲν τάδ' αὐδῶ, συγγόνῳ δ' ἐμῇ λέγω:</TextUnit>
    <TextUnit id="1684" loc="1663">πλεῖ ξὺν πόσει σῷ: πνεῦμα δ' ἕξετ' οὔριον:</TextUnit>
    <TextUnit id="1685" loc="1664">σωτῆρε δ' ἡμεῖς σὼ κασιγνήτω διπλῶ</TextUnit>
    <TextUnit id="1686" loc="1665">πόντον παριππεύοντε πέμψομεν πάτραν.</TextUnit>
    <TextUnit id="1687" loc="1666">ὅταν δὲ κάμψῃς καὶ τελευτήσῃς βίον,</TextUnit>
    <TextUnit id="1688" loc="1667">θεὸς κεκλήσῃ καὶ Διοσκόρων μέτα</TextUnit>
    <TextUnit id="1689" loc="1668">σπονδῶν μεθέξεις ξένιά τ' ἀνθρώπων πάρα</TextUnit>
    <TextUnit id="1690" loc="1669">ἕξεις μεθ' ἡμῶν: Ζεὺς γὰρ ὧδε βούλεται.</TextUnit>
    <TextUnit id="1691" loc="1670">οὗ δ' ὥρισέν σοι πρῶτα Μαιάδος τόκος,</TextUnit>
    <TextUnit id="1692" loc="1671">Σπάρτης ἀπάρας, τὸν κατ' οὐρανὸν δρόμον,</TextUnit>
    <TextUnit id="1693" loc="1672">κλέψας δέμας σὸν μὴ Πάρις γήμειέ σε,</TextUnit>
    <TextUnit id="1694" loc="1673">— φρουρὸν παρ' ̓Ακτὴν τεταμένην νῆσον λέγω —</TextUnit>
    <TextUnit id="1695" loc="1674">̔Ελένη τὸ λοιπὸν ἐν βροτοῖς κεκλήσεται,</TextUnit>
    <TextUnit id="1696" loc="1675">ἐπεὶ κλοπαίαν ς' ἐκ δόμων ἐδέξατο.</TextUnit>
    <TextUnit id="1697" loc="1676">καὶ τῷ πλανήτῃ Μενέλεῳ θεῶν πάρα</TextUnit>
    <TextUnit id="1698" loc="1677">μακάρων κατοικεῖν νῆσόν ἐστι μόρσιμον:</TextUnit>
    <TextUnit id="1699" loc="1678">τοὺς εὐγενεῖς γὰρ οὐ στυγοῦσι δαίμονες,</TextUnit>
    <TextUnit id="1700" loc="1679">τῶν δ' ἀναριθμήτων μᾶλλόν εἰσιν οἱ πόνοι.</TextUnit>
    <TextUnit id="1701" loc="1680">ὦ παῖδε Λήδας καὶ Διός, τὰ μὲν πάρος</TextUnit>
    <TextUnit id="1702" loc="1681">νείκη μεθήσω σφῶν κασιγνήτης πέρι:</TextUnit>
    <TextUnit id="1703" loc="1682">ἐγὼ δ' ἀδελφὴν οὐκέτ' ἂν κτάνοιμ' ἐμήν.</TextUnit>
    <TextUnit id="1704" loc="1683">κείνη δ' ἴτω πρὸς οἶκον, εἰ θεοῖς δοκεῖ.</TextUnit>
    <TextUnit id="1705" loc="1684">ἴστον δ' ἀρίστης σωφρονεστάτης θ' ἅμα</TextUnit>
    <TextUnit id="1706" loc="1685">γεγῶτ' ἀδελφῆς ὁμογενοῦς ἀφ' αἵματος.</TextUnit>
    <TextUnit id="1707" loc="1686">καὶ χαίρεθ' ̔Ελένης οὕνεκ' εὐγενεστάτης</TextUnit>
    <TextUnit id="1708" loc="1687">γνώμης, ὃ πολλαῖς ἐν γυναιξὶν οὐκ ἔνι.</TextUnit>
    <TextUnit id="1709" loc="1688">πολλαὶ μορφαὶ τῶν δαιμονίων,</TextUnit>
    <TextUnit id="1710" loc="1689">πολλὰ δ' ἀέλπτως κραίνουσι θεοί:</TextUnit>
    <TextUnit id="1711" loc="1690">καὶ τὰ δοκηθέντ' οὐκ ἐτελέσθη,</TextUnit>
    <TextUnit id="1712" loc="1691">τῶν δ' ἀδοκήτων πόρον ηὗρε θεός.</TextUnit>
    <TextUnit id="1713" loc="1692">τοιόνδ' ἀπέβη τόδε πρᾶγμα.</TextUnit>
  </Text>
</TessDocument>
