<?xml version="1.0" encoding="UTF-8"?>
<TessDocument id="aristophanes.knights">
  <Metadata>
    <Author>aristophanes</Author>
    <Display>Knights</Display>
    <Abbr>arist. knights.</Abbr>
    <Lang>grc</Lang>
    <Prose>0</Prose>
    <PrintSource>F.W. Hall and W.M. Geldart, Aristophanes Comoediae, ed. F.W. Hall and W.M. Geldart, vol. 1. Oxford: Clarendon Press, Oxford, 1907.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0033</DigitalSourceURL>
    <AddedBy>Anna Glenn</AddedBy>
    <URI>urn:cts:greekLit:tlg0019.tlg002.perseus-grc1</URI>
  </Metadata>
  <Text>
    <TextUnit id="0" loc="1">ἰατταταιὰξ τῶν κακῶν, ἰατταταῖ.</TextUnit>
    <TextUnit id="1" loc="2">κακῶς Παφλαγόνα τὸν νεώνητον κακὸν</TextUnit>
    <TextUnit id="2" loc="3">αὐταῖσι βουλαῖς ἀπολέσειαν οἱ θεοί.</TextUnit>
    <TextUnit id="3" loc="4">ἐξ οὗ γὰρ εἰσήρρησεν ἐς τὴν οἰκίαν</TextUnit>
    <TextUnit id="4" loc="5">πληγὰς ἀεὶ προστρίβεται τοῖς οἰκέταις.</TextUnit>
    <TextUnit id="5" loc="6">κάκιστα δῆθ' οὗτός γε πρῶτος Παφλαγόνων</TextUnit>
    <TextUnit id="6" loc="7">αὐταῖς διαβολαῖς.   ὦ κακόδαιμον πῶς ἔχεις;</TextUnit>
    <TextUnit id="7" loc="8">κακῶς καθάπερ σύ.   δεῦρο δὴ πρόσελθ', ἵνα</TextUnit>
    <TextUnit id="8" loc="9">ξυναυλίαν κλαύσωμεν Οὐλύμπου νόμον.</TextUnit>
    <TextUnit id="9" loc="10">μυμῦ μυμῦ μυμῦ μυμῦ μυμῦ μυμῦ.</TextUnit>
    <TextUnit id="10" loc="11">τί κινυρόμεθ' ἄλλως; οὐκ ἐχρῆν ζητεῖν τινα</TextUnit>
    <TextUnit id="11" loc="12">σωτηρίαν νῷν, ἀλλὰ μὴ κλάειν ἔτι;</TextUnit>
    <TextUnit id="12" loc="13">τίς οὖν γένοιτ' ἄν;   λέγε σύ.   σὺ μὲν οὖν μοι λέγε,</TextUnit>
    <TextUnit id="13" loc="14">ἵνα μὴ μάχωμαι.   μὰ τὸν ̓Απόλλω 'γὼ μὲν οὔ.</TextUnit>
    <TextUnit id="14" loc="16">πῶς ἂν σύ μοι λέξειας ἁμὲ χρὴ λέγειν;</TextUnit>
    <TextUnit id="15" loc="15">ἀλλ' εἰπὲ θαρρῶν, εἶτα κἀγὼ σοὶ φράσω.</TextUnit>
    <TextUnit id="16" loc="17">ἀλλ' οὐκ ἔνι μοι τὸ θρέττε. πῶς ἂν οὖν ποτε</TextUnit>
    <TextUnit id="17" loc="18">εἴποιμ' ἂν αὐτὸ δῆτα κομψευριπικῶς;</TextUnit>
    <TextUnit id="18" loc="19">μὴ 'μοί γε, μὴ 'μοί, μὴ διασκανδικίσῃς:</TextUnit>
    <TextUnit id="19" loc="20">ἀλλ' εὑρέ τιν' ἀπόκινον ἀπὸ τοῦ δεσπότου.</TextUnit>
    <TextUnit id="20" loc="21">λέγε δὴ μόλωμεν ξυνεχὲς ὡδὶ ξυλλαβών.</TextUnit>
    <TextUnit id="21" loc="22">καὶ δὴ λέγω μόλωμεν.   ἐξόπισθε νῦν</TextUnit>
    <TextUnit id="22" loc="23">αὐτὸ φάθι τοῦ μόλωμεν.   αὐτό.   πάνυ καλῶς.</TextUnit>
    <TextUnit id="23" loc="24">ὥσπερ δεφόμενος νῦν ἀτρέμα πρῶτον λέγε</TextUnit>
    <TextUnit id="24" loc="25">τὸ μόλωμεν, εἶτα δ' αὐτό, κᾆτ' ἐπάγων πυκνόν.</TextUnit>
    <TextUnit id="25" loc="26">μόλωμεν αὐτὸ μόλωμεν αὐτομολῶμεν.   ἢν</TextUnit>
    <TextUnit id="26" loc="27">οὐχ ἡδύ;   νὴ Δία: πλήν γε περὶ τῷ δέρματι</TextUnit>
    <TextUnit id="27" loc="28">δέδοικα τουτονὶ τὸν οἰωνόν.   τί δαί;</TextUnit>
    <TextUnit id="28" loc="29">ὁτιὴ τὸ δέρμα δεφομένων ἀπέρχεται.</TextUnit>
    <TextUnit id="29" loc="30">κράτιστα τοίνυν τῶν παρόντων ἐστὶ νῷν,</TextUnit>
    <TextUnit id="30" loc="31">θεῶν ἰόντε προσπεσεῖν του πρὸς βρέτας.</TextUnit>
    <TextUnit id="31" loc="32">† ποῖον βρέτας †; ἐτεὸν ἡγεῖ γὰρ θεούς;</TextUnit>
    <TextUnit id="32" loc="33">ἔγωγε.   ποίῳ χρώμενος τεκμηρίῳ;</TextUnit>
    <TextUnit id="33" loc="34">ὁτιὴ θεοῖσιν ἐχθρός εἰμ'. οὐκ εἰκότως;</TextUnit>
    <TextUnit id="34" loc="35">εὖ προσβιβάζεις μ'. ἀλλ' ἑτέρᾳ πῃ σκεπτέον.</TextUnit>
    <TextUnit id="35" loc="36">βούλει τὸ πρᾶγμα τοῖς θεαταῖσιν φράσω;</TextUnit>
    <TextUnit id="36" loc="37">οὐ χεῖρον: ἓν δ' αὐτοὺς παραιτησώμεθα,</TextUnit>
    <TextUnit id="37" loc="38">ἐπίδηλον ἡμῖν τοῖς προσώποισιν ποιεῖν,</TextUnit>
    <TextUnit id="38" loc="39">ἢν τοῖς ἔπεσι χαίρωσι καὶ τοῖς πράγμασιν.</TextUnit>
    <TextUnit id="39" loc="40">λέγοιμ' ἂν ἤδη. νῷν γάρ ἐστι δεσπότης</TextUnit>
    <TextUnit id="40" loc="41">ἄγροικος ὀργὴν κυαμοτρὼξ ἀκράχολος,</TextUnit>
    <TextUnit id="41" loc="42">Δῆμος πυκνίτης, δύσκολον γερόντιον</TextUnit>
    <TextUnit id="42" loc="43">ὑπόκωφον. οὗτος τῇ προτέρᾳ νουμηνίᾳ</TextUnit>
    <TextUnit id="43" loc="44">ἐπρίατο δοῦλον, βυρσοδέψην Παφλαγόνα,</TextUnit>
    <TextUnit id="44" loc="45">πανουργότατον καὶ διαβολώτατόν τινα.</TextUnit>
    <TextUnit id="45" loc="46">οὗτος καταγνοὺς τοῦ γέροντος τοὺς τρόπους,</TextUnit>
    <TextUnit id="46" loc="47">ὁ βυρσοπαφλαγών, ὑποπεσὼν τὸν δεσπότην</TextUnit>
    <TextUnit id="47" loc="48">ᾔκαλλ' ἐθώπευ' ἐκολάκευ' ἐξηπάτα</TextUnit>
    <TextUnit id="48" loc="49">κοσκυλματίοις ἄκροισι τοιαυτὶ λέγων:</TextUnit>
    <TextUnit id="49" loc="50">ὦ Δῆμε λοῦσαι πρῶτον ἐκδικάσας μίαν,</TextUnit>
    <TextUnit id="50" loc="51">ἐνθοῦ ῥόφησον ἔντραγ' ἔχε τριώβολον.</TextUnit>
    <TextUnit id="51" loc="52">βούλει παραθῶ σοι δόρπον; εἶτ' ἀναρπάσας</TextUnit>
    <TextUnit id="52" loc="53">ὅ τι ἄν τις ἡμῶν σκευάσῃ, τῷ δεσπότῃ</TextUnit>
    <TextUnit id="53" loc="54">Παφλαγὼν κεχάρισται τοῦτο. καὶ πρώην γ' ἐμοῦ</TextUnit>
    <TextUnit id="54" loc="55">μᾶζαν μεμαχότος ἐν Πύλῳ Λακωνικήν,</TextUnit>
    <TextUnit id="55" loc="56">πανουργότατά πως περιδραμὼν ὑφαρπάσας</TextUnit>
    <TextUnit id="56" loc="57">αὐτὸς παρέθηκε τὴν ὑπ' ἐμοῦ μεμαγμένην,</TextUnit>
    <TextUnit id="57" loc="58">ἡμᾶς δ' ἀπελαύνει κοὐκ ἐᾷ τὸν δεσπότην</TextUnit>
    <TextUnit id="58" loc="59">ἄλλον θεραπεύειν, ἀλλὰ βυρσίνην ἔχων</TextUnit>
    <TextUnit id="59" loc="60">δειπνοῦντος ἑστὼς ἀποσοβεῖ τοὺς ῥήτορας.</TextUnit>
    <TextUnit id="60" loc="61">ᾄδει δὲ χρησμούς: ὁ δὲ γέρων σιβυλλιᾷ.</TextUnit>
    <TextUnit id="61" loc="62">ὁ δ' αὐτὸν ὡς ὁρᾷ μεμακκοακότα,</TextUnit>
    <TextUnit id="62" loc="63">τέχνην πεποίηται. τοὺς γὰρ ἔνδον ἄντικρυς</TextUnit>
    <TextUnit id="63" loc="64">ψευδῆ διαβάλλει: κᾆτα μαστιγούμεθα</TextUnit>
    <TextUnit id="64" loc="65">ἡμεῖς: Παφλαγὼν δὲ περιθέων τοὺς οἰκέτας</TextUnit>
    <TextUnit id="65" loc="66">αἰτεῖ ταράττει δωροδοκεῖ λέγων τάδε:</TextUnit>
    <TextUnit id="66" loc="67">“ὁρᾶτε τὸν ̔́Υλαν δι' ἐμὲ μαστιγούμενον;</TextUnit>
    <TextUnit id="67" loc="68">εἰ μή μ' ἀναπείσετ', ἀποθανεῖσθε τήμερον.”</TextUnit>
    <TextUnit id="68" loc="69">ἡμεῖς δὲ δίδομεν: εἰ δὲ μή, πατούμενοι</TextUnit>
    <TextUnit id="69" loc="70">ὑπὸ τοῦ γέροντος ὀκταπλάσιον χέζομεν.</TextUnit>
    <TextUnit id="70" loc="71">νῦν οὖν ἀνύσαντε φροντίσωμεν ὦγαθέ,</TextUnit>
    <TextUnit id="71" loc="72">ποίαν ὁδὸν νὼ τρεπτέον καὶ πρὸς τίνα.</TextUnit>
    <TextUnit id="72" loc="73">κράτιστ' ἐκείνην τὴν μόλωμεν ὦγαθέ.</TextUnit>
    <TextUnit id="73" loc="74">ἀλλ' οὐχ οἷόν τε τὸν Παφλαγόν' οὐδὲν λαθεῖν:</TextUnit>
    <TextUnit id="74" loc="75">ἐφορᾷ γὰρ οὗτος πάντ'. ἔχει γὰρ τὸ σκέλος</TextUnit>
    <TextUnit id="75" loc="76">τὸ μὲν ἐν Πύλῳ, τὸ δ' ἓτερον ἐν τἠκκλησίᾳ.</TextUnit>
    <TextUnit id="76" loc="77">τοσόνδε δ' αὐτοῦ βῆμα διαβεβηκότος</TextUnit>
    <TextUnit id="77" loc="78">ὁ πρωκτός ἐστιν αὐτόχρημ' ἐν Χάοσιν,</TextUnit>
    <TextUnit id="78" loc="79">τὼ χεῖρ' ἐν Αἰτωλοῖς, ὁ νοῦς δ' ἐν Κλωπιδῶν.</TextUnit>
    <TextUnit id="79" loc="80">κράτιστον οὖν νῷν ἀποθανεῖν.   ἀλλὰ σκόπει,</TextUnit>
    <TextUnit id="80" loc="81">ὅπως ἂν ἀποθάνοιμεν ἀνδρικώτατα.</TextUnit>
    <TextUnit id="81" loc="82">πῶς δῆτα πῶς γένοιτ' ἂν ἀνδρικώτατα;</TextUnit>
    <TextUnit id="82" loc="83">βέλτιστον ἡμῖν αἷμα ταύρειον πιεῖν.</TextUnit>
    <TextUnit id="83" loc="84">ὁ Θεμιστοκλέους γὰρ θάνατος αἱρετώτερος.</TextUnit>
    <TextUnit id="84" loc="85">μὰ Δί' ἀλλ' ἄκρατον οἶνον ἀγαθοῦ δαίμονος.</TextUnit>
    <TextUnit id="85" loc="86">ἴσως γὰρ ἂν χρηστόν τι βουλευσαίμεθα.</TextUnit>
    <TextUnit id="86" loc="87">ἰδού γ' ἄκρατον. περὶ πότου γοῦν ἐστί σοι;</TextUnit>
    <TextUnit id="87" loc="88">πῶς δ' ἂν μεθύων χρηστόν τι βουλεύσαιτ' ἀνήρ;</TextUnit>
    <TextUnit id="88" loc="89">ἄληθες οὗτος; κρουνοχυτρολήραιον εἶ.</TextUnit>
    <TextUnit id="89" loc="90">οἶνον σὺ τολμᾷς εἰς ἐπίνοιαν λοιδορεῖν;</TextUnit>
    <TextUnit id="90" loc="91">οἴνου γὰρ εὕροις ἄν τι πρακτικώτερον;</TextUnit>
    <TextUnit id="91" loc="92">ὁρᾷς, ὅταν πίνωσιν ἄνθρωποι τότε</TextUnit>
    <TextUnit id="92" loc="93">πλουτοῦσι διαπράττουσι νικῶσιν δίκας</TextUnit>
    <TextUnit id="93" loc="94">εὐδαιμονοῦσιν ὠφελοῦσι τοὺς φίλους.</TextUnit>
    <TextUnit id="94" loc="95">ἀλλ' ἐξένεγκέ μοι ταχέως οἴνου χοᾶ,</TextUnit>
    <TextUnit id="95" loc="96">τὸν νοῦν ἵν' ἄρδω καὶ λέγω τι δεξιόν.</TextUnit>
    <TextUnit id="96" loc="97">οἴμοι τί ποθ' ἡμᾶς ἐργάσει τῷ σῷ πότῳ;</TextUnit>
    <TextUnit id="97" loc="98">ἀγάθ': ἀλλ' ἔνεγκ': ἐγὼ δὲ κατακλινήσομαι.</TextUnit>
    <TextUnit id="98" loc="99">ἢν γὰρ μεθυσθῶ, πάντα ταυτὶ καταπάσω</TextUnit>
    <TextUnit id="99" loc="100">βουλευματίων καὶ γνωμιδίων καὶ νοιδίων.</TextUnit>
    <TextUnit id="100" loc="101">ὡς εὐτυχῶς ὅτι οὐκ ἐλήφθην ἔνδοθεν</TextUnit>
    <TextUnit id="101" loc="102">κλέπτων τὸν οἶνον.   εἰπέ μοι Παφλαγὼν τί δρᾷ;</TextUnit>
    <TextUnit id="102" loc="103">ἐπίπαστα λείξας δημιόπραθ' ὁ βάσκανος</TextUnit>
    <TextUnit id="103" loc="104">ῥέγκει μεθύων ἐν ταῖσι βύρσαις ὕπτιος.</TextUnit>
    <TextUnit id="104" loc="105">ἴθι νυν ἄκρατον ἐγκάναξόν μοι πολὺν</TextUnit>
    <TextUnit id="105" loc="106">σπονδήν.   λαβὲ δὴ καὶ σπεῖσον ἀγαθοῦ δαίμονος.</TextUnit>
    <TextUnit id="106" loc="107">ἕλχ' ἕλκε τὴν τοῦ δαίμονος τοῦ Πραμνίου.</TextUnit>
    <TextUnit id="107" loc="108">ὦ δαῖμον ἀγαθὲ σὸν τὸ βούλευμ', οὐκ ἐμόν.</TextUnit>
    <TextUnit id="108" loc="109">εἴπ', ἀντιβολῶ, τί ἔστι;   τοὺς χρησμοὺς ταχὺ</TextUnit>
    <TextUnit id="109" loc="110">κλέψας ἔνεγκε τοῦ Παφλαγόνος ἔνδοθεν,</TextUnit>
    <TextUnit id="110" loc="111">ἕως καθεύδει.   ταῦτ'. ἀτὰρ τοῦ δαίμονος</TextUnit>
    <TextUnit id="111" loc="112">δέδοιχ' ὅπως μὴ τεύξομαι κακοδαίμονος.</TextUnit>
    <TextUnit id="112" loc="113">φέρε νυν ἐγὼ μ' αὐτῷ προσαγάγω τὸν χοᾶ.</TextUnit>
    <TextUnit id="113" loc="114">τὸν νοῦν ἵν' ἄρδω καὶ λέγω τι δεξιόν.</TextUnit>
    <TextUnit id="114" loc="115">ὡς μεγάλ' ὁ Παφλαγὼν πέρδεται καὶ ῥέγκεται,</TextUnit>
    <TextUnit id="115" loc="116">ὥστ' ἔλαθον αὐτὸν τὸν ἱερὸν χρησμὸν λαβών,</TextUnit>
    <TextUnit id="116" loc="117">ὅνπερ μάλιστ' ἐφύλαττεν.   ὦ σοφώτατε.</TextUnit>
    <TextUnit id="117" loc="118">φέρ' αὐτὸν ἵν' ἀναγνῶ: σὺ δ' ἔγχεον πιεῖν</TextUnit>
    <TextUnit id="118" loc="119">ἀνύσας τι. φέρ' ἴδω τί ἄρ' ἔνεστιν αὐτόθι.</TextUnit>
    <TextUnit id="119" loc="120">ὦ λόγια. δός μοι δὸς τὸ ποτήριον ταχύ.</TextUnit>
    <TextUnit id="120" loc="121">ἰδού. τί φης' ὁ χρησμός;   ἑτέραν ἔγχεον.</TextUnit>
    <TextUnit id="121" loc="122">ἐν τοῖς λογίοις ἔνεστιν “ἑτέραν ἔγχεον;”</TextUnit>
    <TextUnit id="122" loc="123">ὦ Βάκι.   τί ἔστι;   δὸς τὸ ποτήριον ταχύ.</TextUnit>
    <TextUnit id="123" loc="124">πολλῷ γ' ὁ Βάκις ἐχρῆτο τῷ ποτηρίῳ.</TextUnit>
    <TextUnit id="124" loc="125">ὦ μιαρὲ Παφλαγὼν ταῦτ' ἄρ' ἐφυλάττου πάλαι,</TextUnit>
    <TextUnit id="125" loc="126">τὸν περὶ σεαυτοῦ χρησμὸν ὀρρωδῶν;   τιή;</TextUnit>
    <TextUnit id="126" loc="127">ἐνταῦθ' ἔνεστιν, αὐτὸς ὡς ἀπόλλυται.</TextUnit>
    <TextUnit id="127" loc="128">καὶ πῶς;   ὅπως; ὁ χρησμὸς ἄντικρυς λέγει</TextUnit>
    <TextUnit id="128" loc="129">ὡς πρῶτα μὲν στυππειοπώλης γίγνεται,</TextUnit>
    <TextUnit id="129" loc="130">ὃς πρῶτος ἕξει τῆς πόλεως τὰ πράγματα.</TextUnit>
    <TextUnit id="130" loc="131">εἷς οὑτοσὶ πώλης. τί τοὐντεῦθεν; λέγε.</TextUnit>
    <TextUnit id="131" loc="132">μετὰ τοῦτον αὖθις προβατοπώλης δεύτερος.</TextUnit>
    <TextUnit id="132" loc="133">δύο τώδε πώλα. καὶ τί τόνδε χρὴ παθεῖν;</TextUnit>
    <TextUnit id="133" loc="134">κρατεῖν, ἕως ἕτερος ἀνὴρ βδελυρώτερος</TextUnit>
    <TextUnit id="134" loc="135">αὐτοῦ γένοιτο: μετὰ δὲ ταῦτ' ἀπόλλυται.</TextUnit>
    <TextUnit id="135" loc="136">ἐπιγίγνεται γὰρ βυρσοπώλης ὁ Παφλαγών,</TextUnit>
    <TextUnit id="136" loc="137">ἅρπαξ κεκράκτης Κυκλοβόρου φωνὴν ἔχων.</TextUnit>
    <TextUnit id="137" loc="138">τὸν προβατοπώλην ἦν ἄρ' ἀπολέσθαι χρεὼν</TextUnit>
    <TextUnit id="138" loc="139">ὑπὸ βυρσοπώλου;   νὴ Δί'.   οἴμοι δείλαιος.</TextUnit>
    <TextUnit id="139" loc="140">πόθεν οὖν ἂν ἔτι γένοιτο πώλης εἶς μόνος;</TextUnit>
    <TextUnit id="140" loc="141">ἔτ' ἐστὶν εἷς ὑπερφυᾶ τέχνην ἔχων.</TextUnit>
    <TextUnit id="141" loc="142">εἴπ', ἀντιβολῶ, τίς ἐστιν;   εἴπω;   νὴ Δία.</TextUnit>
    <TextUnit id="142" loc="143">ἀλλαντοπώλης ἔσθ' ὁ τοῦτον ἐξολῶν.</TextUnit>
    <TextUnit id="143" loc="144">ἀλλαντοπώλης; ὦ Πόσειδον τῆς τέχνης.</TextUnit>
    <TextUnit id="144" loc="145">φέρε ποῦ τὸν ἄνδρα τοῦτον ἐξευρήσομεν;</TextUnit>
    <TextUnit id="145" loc="146">ζητῶμεν αὐτόν.   ἀλλ' ὁδὶ προσέρχεται</TextUnit>
    <TextUnit id="146" loc="147">ὥσπερ κατὰ θεὸν εἰς ἀγοράν.   ὦ μακάριε</TextUnit>
    <TextUnit id="147" loc="148">ἀλλαντοπῶλα, δεῦρο δεῦρ' ὦ φίλτατε</TextUnit>
    <TextUnit id="148" loc="149">ἀνάβαινε σωτὴρ τῇ πόλει καὶ νῷν φανείς.</TextUnit>
    <TextUnit id="149" loc="150">τί ἔστι; τί με καλεῖτε;   δεῦρ' ἔλθ', ἵνα πύθῃ</TextUnit>
    <TextUnit id="150" loc="151">ὡς εὐτυχὴς εἶ καὶ μεγάλως εὐδαιμονεῖς.</TextUnit>
    <TextUnit id="151" loc="152">ἴθι δὴ κάθελ' αὐτοῦ τοὐλεὸν καὶ τοῦ θεοῦ</TextUnit>
    <TextUnit id="152" loc="153">τὸν χρησμὸν ἀναδίδαξον αὐτὸν ὡς ἔχει:</TextUnit>
    <TextUnit id="153" loc="154">ἐγὼ δ' ἰὼν προσκέψομαι τὸν Παφλαγόνα.</TextUnit>
    <TextUnit id="154" loc="155">ἄγε δὴ σὺ κατάθου πρῶτα τὰ σκεύη χαμαί:</TextUnit>
    <TextUnit id="155" loc="156">ἔπειτα τὴν γῆν πρόσκυσον καὶ τοὺς θεούς.</TextUnit>
    <TextUnit id="156" loc="157">ἰδού: τί ἔστιν;   ὦ μακάρι' ὦ πλούσιε,</TextUnit>
    <TextUnit id="157" loc="158">ὦ νῦν μὲν οὐδεὶς αὔριον δ' ὑπέρμεγας,</TextUnit>
    <TextUnit id="158" loc="159">ὦ τῶν ̓Αθηνῶν ταγὲ τῶν εὐδαιμόνων.</TextUnit>
    <TextUnit id="159" loc="160">τί μ' ὦγάθ' οὐ πλύνειν ἐᾷς τὰς κοιλίας</TextUnit>
    <TextUnit id="160" loc="161">πωλεῖν τε τοὺς ἀλλᾶντας, ἀλλὰ καταγελᾷς;</TextUnit>
    <TextUnit id="161" loc="162">ὦ μῶρε ποίας κοιλίας; δευρὶ βλέπε.</TextUnit>
    <TextUnit id="162" loc="163">τὰς στίχας ὁρᾷς τὰς τῶνδε τῶν λαῶν;   ὁρῶ.</TextUnit>
    <TextUnit id="163" loc="164">τούτων ἁπάντων αὐτὸς ἀρχέλας ἔσει,</TextUnit>
    <TextUnit id="164" loc="165">καὶ τῆς ἀγορᾶς καὶ τῶν λιμένων καὶ τῆς πυκνός:</TextUnit>
    <TextUnit id="165" loc="166">βουλὴν πατήσεις καὶ στρατηγοὺς κλαστάσεις,</TextUnit>
    <TextUnit id="166" loc="167">δήσεις φυλάξεις, ἐν πρυτανείῳ λαικάσει.</TextUnit>
    <TextUnit id="167" loc="168">ἐγώ;   σὺ μέντοι: κοὐδέπω γε πάνθ' ὁρᾷς.</TextUnit>
    <TextUnit id="168" loc="169">ἀλλ' ἐπανάβηθι κἀπὶ τοὐλεὸν τοδὶ</TextUnit>
    <TextUnit id="169" loc="170">καὶ κάτιδε τὰς νήσους ἁπάσας ἐν κύκλῳ.</TextUnit>
    <TextUnit id="170" loc="171">καθορῶ.   τί δαί; τἀμπόρια καὶ τὰς ὁλκάδας;</TextUnit>
    <TextUnit id="171" loc="172">ἔγωγε.   πῶς οὖν οὐ μεγάλως εὐδαιμονεῖς;</TextUnit>
    <TextUnit id="172" loc="173">ἔτι νῦν τὸν ὀφθαλμὸν παράβαλλ' ἐς Καρίαν</TextUnit>
    <TextUnit id="173" loc="174">τὸν δεξιόν, τὸν δ' ἕτερον ἐς Καρχηδόνα.</TextUnit>
    <TextUnit id="174" loc="175">εὐδαιμονήσω δ' εἰ διαστραφήσομαι;</TextUnit>
    <TextUnit id="175" loc="176">οὐκ ἀλλὰ διὰ σοῦ ταῦτα πάντα πέρναται.</TextUnit>
    <TextUnit id="176" loc="177">γίγνει γάρ, ὡς ὁ χρησμὸς οὑτοσὶ λέγει,</TextUnit>
    <TextUnit id="177" loc="178">ἀνὴρ μέγιστος.   εἰπέ μοι καὶ πῶς ἐγὼ</TextUnit>
    <TextUnit id="178" loc="179">ἀλλαντοπώλης ὢν ἀνὴρ γενήσομαι;</TextUnit>
    <TextUnit id="179" loc="180">δι' αὐτὸ γάρ τοι τοῦτο καὶ γίγνει μέγας,</TextUnit>
    <TextUnit id="180" loc="181">ὁτιὴ πονηρὸς κἀξ ἀγορᾶς εἶ καὶ θρασύς.</TextUnit>
    <TextUnit id="181" loc="182">οὐκ ἀξιῶ 'γὼ 'μαυτὸν ἰσχύειν μέγα.</TextUnit>
    <TextUnit id="182" loc="183">οἴμοι τί ποτ' ἔσθ' ὅτι σαυτὸν οὐ φῂς ἄξιον;</TextUnit>
    <TextUnit id="183" loc="184">ξυνειδέναι τί μοι δοκεῖς σαυτῷ καλόν.</TextUnit>
    <TextUnit id="184" loc="185">μῶν ἐκ καλῶν εἶ κἀγαθῶν;   μὰ τοὺς θεοὺς</TextUnit>
    <TextUnit id="185" loc="186">εἰ μὴ 'κ πονηρῶν γ'.   ὦ μακάριε τῆς τύχης</TextUnit>
    <TextUnit id="186" loc="187">ὅσον πέπονθας ἀγαθὸν ἐς τὰ πράγματα.</TextUnit>
    <TextUnit id="187" loc="188">ἀλλ' ὦγάθ' οὐδὲ μουσικὴν ἐπίσταμαι</TextUnit>
    <TextUnit id="188" loc="189">πλὴν γραμμάτων, καὶ ταῦτα μέντοι κακὰ κακῶς.</TextUnit>
    <TextUnit id="189" loc="190">τουτὶ μόνον ς' ἔβλαψεν, ὅτι καὶ κακὰ κακῶς.</TextUnit>
    <TextUnit id="190" loc="191">ἡ δημαγωγία γὰρ οὐ πρὸς μουσικοῦ</TextUnit>
    <TextUnit id="191" loc="192">ἔτ' ἐστὶν ἀνδρὸς οὐδὲ χρηστοῦ τοὺς τρόπους,</TextUnit>
    <TextUnit id="192" loc="193">ἀλλ' εἰς ἀμαθῆ καὶ βδελυρόν. ἀλλὰ μὴ παρῇς</TextUnit>
    <TextUnit id="193" loc="194">ἅ σοι διδόας' ἐν τοῖς λογίοισιν οἱ θεοί.</TextUnit>
    <TextUnit id="194" loc="195">πῶς δῆτά φης' ὁ χρησμός;   εὖ νὴ τοὺς θεοὺς</TextUnit>
    <TextUnit id="195" loc="196">καὶ ποικίλως πως καὶ σοφῶς ᾐνιγμένος:</TextUnit>
    <TextUnit id="196" loc="197">ἀλλ' ὁπόταν μάρψῃ βυρσαίετος ἀγκυλοχήλης</TextUnit>
    <TextUnit id="197" loc="198">γαμφηλῇσι δράκοντα κοάλεμον αἱματοπώτην,</TextUnit>
    <TextUnit id="198" loc="199">δὴ τότε Παφλαγόνων μὲν ἀπόλλυται ἡ σκοροδάλμη,</TextUnit>
    <TextUnit id="199" loc="200">κοιλιοπώλῃσιν δὲ θεὸς μέγα κῦδος ὀπάζει,</TextUnit>
    <TextUnit id="200" loc="201">αἴ κεν μὴ πωλεῖν ἀλλᾶντας μᾶλλον ἕλωνται.</TextUnit>
    <TextUnit id="201" loc="202">πῶς οὖν πρὸς ἐμὲ ταῦτ' ἐστίν; ἀναδίδασκέ με.</TextUnit>
    <TextUnit id="202" loc="203">βυρσαίετος μὲν ὁ Παφλαγών ἐσθ' οὑτοσί.</TextUnit>
    <TextUnit id="203" loc="204">τί δ' ἀγκυλοχήλης ἐστίν;   αὐτό που λέγει,</TextUnit>
    <TextUnit id="204" loc="205">ὅτι ἀγκύλαις ταῖς χερσὶν ἁρπάζων φέρει.</TextUnit>
    <TextUnit id="205" loc="206">ὁ δράκων δὲ πρὸς τί;   τοῦτο περιφανέστατον.</TextUnit>
    <TextUnit id="206" loc="207">ὁ δράκων γάρ ἐστι μακρὸν ὅ τ' ἀλλᾶς αὖ μακρόν.</TextUnit>
    <TextUnit id="207" loc="208">εἶθ' αἱματοπώτης ἔσθ' ὅ τ' ἀλλᾶς χὠ δράκων:</TextUnit>
    <TextUnit id="208" loc="209">τὸν οὖν δράκοντά φησι τὸν βυρσαίετον</TextUnit>
    <TextUnit id="209" loc="210">ἤδη κρατήσειν, αἴ κε μὴ θαλφθῇ λόγοις.</TextUnit>
    <TextUnit id="210" loc="211">τὰ μὲν λόγι' αἰκάλλει με: θαυμάζω δ' ὅπως</TextUnit>
    <TextUnit id="211" loc="212">τὸν δῆμον οἷός τ' ἐπιτροπεύειν εἴμ' ἐγώ.</TextUnit>
    <TextUnit id="212" loc="213">φαυλότατον ἔργον: ταῦθ' ἅπερ ποιεῖς ποίει:</TextUnit>
    <TextUnit id="213" loc="214">τάραττε καὶ χόρδευ' ὁμοῦ τὰ πράγματα</TextUnit>
    <TextUnit id="214" loc="215">ἅπαντα, καὶ τὸν δῆμον ἀεὶ προσποιοῦ</TextUnit>
    <TextUnit id="215" loc="216">ὑπογλυκαίνων ῥηματίοις μαγειρικοῖς.</TextUnit>
    <TextUnit id="216" loc="217">τὰ δ' ἄλλα σοι πρόσεστι δημαγωγικά,</TextUnit>
    <TextUnit id="217" loc="218">φωνὴ μιαρά, γέγονας κακῶς, ἀγοραῖος εἶ:</TextUnit>
    <TextUnit id="218" loc="219">ἔχεις ἅπαντα πρὸς πολιτείαν ἃ δεῖ:</TextUnit>
    <TextUnit id="219" loc="220">χρησμοί τε συμβαίνουσι καὶ τὸ Πυθικόν.</TextUnit>
    <TextUnit id="220" loc="221">ἀλλὰ στεφανοῦ καὶ σπένδε τῷ Κοαλέμῳ:</TextUnit>
    <TextUnit id="221" loc="222">χὤπως ἀμυνεῖ τὸν ἄνδρα.   καὶ τίς ξύμμαχος</TextUnit>
    <TextUnit id="222" loc="223">γενήσεταί μοι; καὶ γὰρ οἵ τε πλούσιοι</TextUnit>
    <TextUnit id="223" loc="224">δεδίασιν αὐτὸν ὅ τε πένης βδύλλει λεώς.</TextUnit>
    <TextUnit id="224" loc="225">ἀλλ' εἰσὶν ἱππῆς ἄνδρες ἀγαθοὶ χίλιοι</TextUnit>
    <TextUnit id="225" loc="226">μισοῦντες αὐτόν, οἳ βοηθήσουσί σοι,</TextUnit>
    <TextUnit id="226" loc="227">καὶ τῶν πολιτῶν οἱ καλοί τε κἀγαθοί,</TextUnit>
    <TextUnit id="227" loc="228">καὶ τῶν θεατῶν ὅστις ἐστὶ δεξιός,</TextUnit>
    <TextUnit id="228" loc="229">κἀγὼ μετ' αὐτῶν χὠ θεὸς ξυλλήψεται.</TextUnit>
    <TextUnit id="229" loc="230">καὶ μὴ δέδιθ': οὐ γάρ ἐστιν ἐξῃκασμένος,</TextUnit>
    <TextUnit id="230" loc="231">ὑπὸ τοῦ δέους γὰρ αὐτὸν οὐδεὶς ἤθελεν</TextUnit>
    <TextUnit id="231" loc="232">τῶν σκευοποιῶν εἰκάσαι. πάντως γε μὴν</TextUnit>
    <TextUnit id="232" loc="233">γνωσθήσεται: τὸ γὰρ θέατρον δεξιόν.</TextUnit>
    <TextUnit id="233" loc="234">οἴμοι κακοδαίμων ὁ Παφλαγὼν ἐξέρχεται.</TextUnit>
    <TextUnit id="234" loc="235">οὔτοι μὰ τοὺς δώδεκα θεοὺς χαιρήσετον,</TextUnit>
    <TextUnit id="235" loc="236">ὁτιὴ 'πὶ τῷ δήμῳ ξυνόμνυτον πάλαι.</TextUnit>
    <TextUnit id="236" loc="237">τουτὶ τί δρᾷ τὸ Χαλκιδικὸν ποτήριον;</TextUnit>
    <TextUnit id="237" loc="238">οὐκ ἔσθ' ὅπως οὐ Χαλκιδέας ἀφίστατον.</TextUnit>
    <TextUnit id="238" loc="239">ἀπολεῖσθον ἀποθανεῖσθον ὦ μιαρωτάτω.</TextUnit>
    <TextUnit id="239" loc="240">οὗτος τί φεύγεις; οὐ μενεῖς; ὦ γεννάδα</TextUnit>
    <TextUnit id="240" loc="241">ἀλλαντοπῶλα μὴ προδῷς τὰ πράγματα.</TextUnit>
    <TextUnit id="241" loc="242">ἄνδρες ἱππῆς παραγένεσθε: νῦν ὁ καιρός. ὦ Σίμων,</TextUnit>
    <TextUnit id="242" loc="243">ὦ Παναίτι' οὐκ ἐλᾶτε πρὸς τὸ δεξιὸν κέρας;</TextUnit>
    <TextUnit id="243" loc="244">ἅνδρες ἐγγύς. ἀλλ' ἀμύνου κἀπαναστρέφου πάλιν.</TextUnit>
    <TextUnit id="244" loc="245">ὁ κονιορτὸς δῆλος αὐτῶν ὡς ὁμοῦ προσκειμένων.</TextUnit>
    <TextUnit id="245" loc="246">ἀλλ' ἀμύνου καὶ δίωκε καὶ τροπὴν αὐτοῦ ποιοῦ.</TextUnit>
    <TextUnit id="246" loc="247">παῖε παῖε τὸν πανοῦργον καὶ ταραξιππόστρατον</TextUnit>
    <TextUnit id="247" loc="248">καὶ τελώνην καὶ φάραγγα καὶ Χάρυβδιν ἁρπαγῆς,</TextUnit>
    <TextUnit id="248" loc="249">καὶ πανοῦργον καὶ πανοῦργον: πολλάκις γὰρ αὔτ' ἐρῶ.</TextUnit>
    <TextUnit id="249" loc="250">καὶ γὰρ οὗτος ἦν πανοῦργος πολλάκις τῆς ἡμέρας.</TextUnit>
    <TextUnit id="250" loc="251">ἀλλὰ παῖε καὶ δίωκε καὶ τάραττε καὶ κύκα</TextUnit>
    <TextUnit id="251" loc="252">καὶ βδελύττου, καὶ γὰρ ἡμεῖς, κἀπικείμενος βόα:</TextUnit>
    <TextUnit id="252" loc="253">εὐλαβοῦ δὲ μὴ 'κφύγῃ σε: καὶ γὰρ οἶδε τὰς ὁδούς,</TextUnit>
    <TextUnit id="253" loc="254">ἅσπερ Εὐκράτης ἔφευγεν εὐθὺ τῶν κυρηβίων.</TextUnit>
    <TextUnit id="254" loc="255">ὦ γέροντες ἡλιασταί, φράτερες τριωβόλου,</TextUnit>
    <TextUnit id="255" loc="256">οὓς ἐγὼ βόσκω κεκραγὼς καὶ δίκαια κἄδικα,</TextUnit>
    <TextUnit id="256" loc="257">παραβοηθεῖθ', ὡς ὑπ' ἀνδρῶν τύπτομαι ξυνωμοτῶν.</TextUnit>
    <TextUnit id="257" loc="258">ἐν δίκῃ γ', ἐπεὶ τὰ κοινὰ πρὶν λαχεῖν κατεσθίεις,</TextUnit>
    <TextUnit id="258" loc="259">κἀποσυκάζεις πιέζων τοὺς ὑπευθύνους σκοπῶν,</TextUnit>
    <TextUnit id="259" loc="260">ὅστις αὐτῶν ὠμός ἐστιν ἢ πέπων ἢ μὴ πέπων,</TextUnit>
    <TextUnit id="260" loc="261">κἄν τιν' αὐτῶν γνῷς ἀπράγμον' ὄντα καὶ κεχηνότα,</TextUnit>
    <TextUnit id="261" loc="262">καταγαγὼν ἐκ Χερρονήσου διαβαλὼν ἀγκυρίσας</TextUnit>
    <TextUnit id="262" loc="263">εἶτ' ἀποστρέψας τὸν ὦμον αὐτὸν ἐνεκολήβασας:</TextUnit>
    <TextUnit id="263" loc="264">καὶ σκοπεῖς γε τῶν πολιτῶν ὅστις ἐστὶν ἀμνοκῶν,</TextUnit>
    <TextUnit id="264" loc="265">πλούσιος καὶ μὴ πονηρὸς καὶ τρέμων τὰ πράγματα.</TextUnit>
    <TextUnit id="265" loc="266">ξυνεπίκεισθ' ὑμεῖς; ἐγὼ δ' ἄνδρες δι' ὑμᾶς τύπτομαι,</TextUnit>
    <TextUnit id="266" loc="267">ὅτι λέγειν γνώμην ἔμελλον ὡς δίκαιον ἐν πόλει</TextUnit>
    <TextUnit id="267" loc="268">ἑστάναι μνημεῖον ὑμῶν ἐστιν ἀνδρείας χάριν.</TextUnit>
    <TextUnit id="268" loc="269">ὡς δ' ἀλαζών, ὡς δὲ μάσθλης: εἶδες οἷ' ὑπέρχεται</TextUnit>
    <TextUnit id="269" loc="270">ὡσπερεὶ γέροντας ἡμᾶς καὶ κοβαλικεύεται;</TextUnit>
    <TextUnit id="270" loc="271">ἀλλ' ἐὰν ταύτῃ γε νικᾷ, ταυτῃὶ πεπλήξεται:</TextUnit>
    <TextUnit id="271" loc="272">ἢν δ' ὑπεκκλίνῃ γε δευρί, τὸ σκέλος κυρηβάσει.</TextUnit>
    <TextUnit id="272" loc="273">ὦ πόλις καὶ δῆμ' ὑφ' οἵων θηρίων γαστρίζομαι.</TextUnit>
    <TextUnit id="273" loc="274">καὶ κέκραγας, ὥσπερ ἀεὶ τὴν πόλιν καταστρέφει;</TextUnit>
    <TextUnit id="274" loc="275">ἀλλ' ἐγώ σε τῇ βοῇ ταύτῃ γε πρῶτα τρέψομαι.</TextUnit>
    <TextUnit id="275" loc="276">ἀλλ' ἐὰν μέντοι γε νικᾷς τῇ βοῇ, τήνελλος εἶ:</TextUnit>
    <TextUnit id="276" loc="277">ἢν δ' ἀναιδείᾳ παρέλθῃ ς', ἡμέτερος ὁ πυραμοῦς.</TextUnit>
    <TextUnit id="277" loc="278">τουτονὶ τὸν ἄνδρ' ἐγὼ 'νδείκνυμι, καὶ φήμ' ἐξάγειν</TextUnit>
    <TextUnit id="278" loc="279">ταῖσι Πελοποννησίων τριήρεσι ζωμεύματα.</TextUnit>
    <TextUnit id="279" loc="280">ναὶ μὰ Δία κἄγωγε τοῦτον, ὅτι κενῇ τῇ κοιλίᾳ</TextUnit>
    <TextUnit id="280" loc="281">ἐσδραμὼν ἐς τὸ πρυτανεῖον, εἶτα πάλιν ἐκθεῖ πλέᾳ.</TextUnit>
    <TextUnit id="281" loc="282">νὴ Δί' ἐξάγων γε τἀπόρρηθ', ἅμ' ἄρτον καὶ κρέας</TextUnit>
    <TextUnit id="282" loc="283">καὶ τέμαχος, οὗ Περικλέης οὐκ ἠξιώθη πώποτε.</TextUnit>
    <TextUnit id="283" loc="284">ἀποθανεῖσθον αὐτίκα μάλα.</TextUnit>
    <TextUnit id="284" loc="285">τριπλάσιον κεκράξομαί σου.</TextUnit>
    <TextUnit id="285" loc="286">καταβοήσομαι βοῶν σε.</TextUnit>
    <TextUnit id="286" loc="287">κατακεκράξομαί σε κράζων.</TextUnit>
    <TextUnit id="287" loc="288">διαβαλῶ ς' ἐὰν στρατηγῇς.</TextUnit>
    <TextUnit id="288" loc="289">κυνοκοπήσω σου τὸ νῶτον.</TextUnit>
    <TextUnit id="289" loc="290">περιελῶ ς' ἀλαζονείαις.</TextUnit>
    <TextUnit id="290" loc="291">ὑποτεμοῦμαι τὰς ὁδούς σου.</TextUnit>
    <TextUnit id="291" loc="292">βλέψον ἔς μ' ἀσκαρδάμυκτος.</TextUnit>
    <TextUnit id="292" loc="293">ἐν ἀγορᾷ κἀγὼ τέθραμμαι.</TextUnit>
    <TextUnit id="293" loc="294">διαφορήσω ς' εἴ τι γρύξει.</TextUnit>
    <TextUnit id="294" loc="295">κοπροφορήσω ς' εἰ λαλήσεις.</TextUnit>
    <TextUnit id="295" loc="296">ὁμολογῶ κλέπτειν: σὺ δ' οὐχί.</TextUnit>
    <TextUnit id="296" loc="297">νὴ τὸν ̔Ερμῆν τὸν ἀγοραῖον,</TextUnit>
    <TextUnit id="297" loc="298">κἀπιορκῶ γε βλεπόντων.</TextUnit>
    <TextUnit id="298" loc="299">ἀλλότρια τοίνυν σοφίζει,</TextUnit>
    <TextUnit id="299" loc="300">καὶ φανῶ σε τοῖς πρυτάνεσιν</TextUnit>
    <TextUnit id="300" loc="301">ἀδεκατεύτους τῶν θεῶν ἱερὰς</TextUnit>
    <TextUnit id="301" loc="302">ἔχοντα κοιλίας.</TextUnit>
    <TextUnit id="302" loc="303">ὦ μιαρὲ καὶ βδελυρὲ † καὶ κεκράκτα †, τοῦ σοῦ θράσους</TextUnit>
    <TextUnit id="303" loc="305">πᾶσα μὲν γῆ πλέα, πᾶσα δ' ἐκκλησία, καὶ τέλη</TextUnit>
    <TextUnit id="304" loc="306">καὶ γραφαὶ καὶ δικαστήρι', ὦ βορβοροτάραξι καὶ</TextUnit>
    <TextUnit id="305" loc="310">τὴν πόλιν ἅπασαν ἡμῶν ἀνατετυρβακώς,</TextUnit>
    <TextUnit id="306" loc="311">ὅστις ἡμῶν τὰς ̓Αθήνας ἐκκεκώφωκας βοῶν,</TextUnit>
    <TextUnit id="307" loc="313">κἀπὸ τῶν πετρῶν ἄνωθεν τοὺς φόρους θυννοσκοπῶν.</TextUnit>
    <TextUnit id="308" loc="314">οἶδ' ἐγὼ τὸ πρᾶγμα τοῦθ' ὅθεν πάλαι καττύεται.</TextUnit>
    <TextUnit id="309" loc="315">εἰ δὲ μὴ σύ γ' οἶσθα κάττυμ', οὐδ' ἐγὼ χορδεύματα,</TextUnit>
    <TextUnit id="310" loc="316">ὅστις ὑποτέμνων ἐπώλεις δέρμα μοχθηροῦ βοὸς</TextUnit>
    <TextUnit id="311" loc="317">τοῖς ἀγροίκοισιν πανούργως, ὥστε φαίνεσθαι παχύ,</TextUnit>
    <TextUnit id="312" loc="318">καὶ πρὶν ἡμέραν φορῆσαι μεῖζον ἦν δυοῖν δοχμαῖν.</TextUnit>
    <TextUnit id="313" loc="319">νὴ Δία κἀμὲ τοῦτ' ἔδρασε ταὐτόν, ὥστε κατάγελων</TextUnit>
    <TextUnit id="314" loc="320">πάμπολυν τοῖς δημόταισι καὶ φίλοις παρασχεθεῖν:</TextUnit>
    <TextUnit id="315" loc="321">πρὶν γὰρ εἶναι Περγασῆσιν ἔνεον ἐν ταῖς ἐμβάσιν.</TextUnit>
    <TextUnit id="316" loc="322">ἆρα δῆτ' οὐκ ἀπ' ἀρχῆς ἐδήλους ἀναίδειαν,</TextUnit>
    <TextUnit id="317" loc="325">ἥπερ μόνη προστατεῖ ῥητόρων;</TextUnit>
    <TextUnit id="318" loc="326">ᾗ σὺ πιστεύων ἀμέλγεις τῶν ξένων τοὺς καρπίμους,</TextUnit>
    <TextUnit id="319" loc="327">πρῶτος ὤν: ὁ δ' ̔Ιπποδάμου λείβεται θεώμενος.</TextUnit>
    <TextUnit id="320" loc="328">ἀλλ' ἐφάνη γὰρ ἀνὴρ ἕτερος πολὺ</TextUnit>
    <TextUnit id="321" loc="329">σοῦ μιαρώτερος, ὥστε με χαίρειν,</TextUnit>
    <TextUnit id="322" loc="330">ὅς σε παύσει καὶ πάρεισι, δῆλός ἐστιν αὐτόθεν,</TextUnit>
    <TextUnit id="323" loc="331">πανουργίᾳ τε καὶ θράσει</TextUnit>
    <TextUnit id="324" loc="332">καὶ κοβαλικεύμασιν.</TextUnit>
    <TextUnit id="325" loc="333">ἀλλ' ὦ τραφεὶς ὅθενπέρ εἰσιν ἄνδρες οἵπερ εἰσίν,</TextUnit>
    <TextUnit id="326" loc="334">νῦν δεῖξον ὡς οὐδὲν λέγει τὸ σωφρόνως τραφῆναι.</TextUnit>
    <TextUnit id="327" loc="335">καὶ μὴν ἀκούσαθ' οἷός ἐστιν οὑτοσὶ πολίτης.</TextUnit>
    <TextUnit id="328" loc="336">οὐκ αὖ μ' ἐάσεις;  μὰ Δί' ἐπεὶ κἀγὼ πονηρός εἰμι.</TextUnit>
    <TextUnit id="329" loc="337">ἐὰν δὲ μὴ ταύτῃ γ' ὑπείκῃ, λέγ' ὅτι κἀκ πονηρῶν.</TextUnit>
    <TextUnit id="330" loc="338">οὐκ αὖ μ' ἐάσεις;  μὰ Δία.  ναὶ μὰ Δία.  μὰ τὸν Ποσειδῶ.</TextUnit>
    <TextUnit id="331" loc="339">ἀλλ' αὐτὸ περὶ τοῦ πρότερος εἰπεῖν πρῶτα διαμαχοῦμαι.</TextUnit>
    <TextUnit id="332" loc="340">οἴμοι διαρραγήσομαι.  καὶ μὴν ἐγὼ οὐ παρήσω.</TextUnit>
    <TextUnit id="333" loc="341">πάρες πάρες πρὸς τῶν θεῶν αὐτῷ διαρραγῆναι.</TextUnit>
    <TextUnit id="334" loc="342">τῷ καὶ πεποιθὼς ἀξιοῖς ἐμοῦ λέγειν ἔναντα;</TextUnit>
    <TextUnit id="335" loc="343">ὁτιὴ λέγειν οἷός τε κἀγὼ καὶ καρυκοποιεῖν.</TextUnit>
    <TextUnit id="336" loc="344">ἰδοὺ λέγειν. καλῶς γ' ἂν οὖν σὺ πρᾶγμα προσπεσόν σοι</TextUnit>
    <TextUnit id="337" loc="345">ὠμοσπάρακτον παραλαβὼν μεταχειρίσαιο χρηστῶς.</TextUnit>
    <TextUnit id="338" loc="346">ἀλλ' οἶσθ' ὅπερ πεπονθέναι δοκεῖς; ὅπερ τὸ πλῆθος.</TextUnit>
    <TextUnit id="339" loc="347">εἴ που δικίδιον εἶπας εὖ κατὰ ξένου μετοίκου,</TextUnit>
    <TextUnit id="340" loc="348">τὴν νύκτα θρυλῶν καὶ λαλῶν ἐν ταῖς ὁδοῖς σεαυτῷ,</TextUnit>
    <TextUnit id="341" loc="349">ὕδωρ τε πίνων κἀπιδεικνὺς τοὺς φίλους τ' ἀνιῶν,</TextUnit>
    <TextUnit id="342" loc="350">ᾤου δυνατὸς εἶναι λέγειν. ὦ μῶρε τῆς ἀνοίας.</TextUnit>
    <TextUnit id="343" loc="351">τί δαὶ σὺ πίνων τὴν πόλιν πεποίηκας, ὥστε νυνὶ</TextUnit>
    <TextUnit id="344" loc="352">ὑπὸ σοῦ μονωτάτου κατεγλωττισμένην σιωπᾶν;</TextUnit>
    <TextUnit id="345" loc="353">ἐμοὶ γὰρ ἀντέθηκας ἀνθρώπων τίν'; ὅστις εὐθὺς</TextUnit>
    <TextUnit id="346" loc="354">θύννεια θερμὰ καταφαγών, κᾆτ' ἐπιπιὼν ἀκράτου</TextUnit>
    <TextUnit id="347" loc="355">οἴνου χοᾶ κασαλβάσω τοὺς ἐν Πύλῳ στρατηγούς.</TextUnit>
    <TextUnit id="348" loc="356">ἐγὼ δέ γ' ἤνυστρον βοὸς καὶ κοιλίαν ὑείαν</TextUnit>
    <TextUnit id="349" loc="357">καταβροχθίσας κᾆτ' ἐπιπιὼν τὸν ζωμὸν ἀναπόνιπτος</TextUnit>
    <TextUnit id="350" loc="358">λαρυγγιῶ τοὺς ῥήτορας καὶ Νικίαν ταράξω.</TextUnit>
    <TextUnit id="351" loc="359">τὰ μὲν ἄλλα μ' ἤρεσας λέγων:. ἓν δ' οὐ προσίεταί με,</TextUnit>
    <TextUnit id="352" loc="360">τῶν πραγμάτων ὁτιὴ μόνος τὸν ζωμὸν ἐκροφήσει.</TextUnit>
    <TextUnit id="353" loc="361">ἀλλ' οὐ λάβρακας καταφαγὼν Μιλησίους κλονήσεις.</TextUnit>
    <TextUnit id="354" loc="362">ἀλλὰ σχελίδας ἐδηδοκὼς ὠνήσομαι μέταλλα.</TextUnit>
    <TextUnit id="355" loc="363">ἐγὼ δ' ἐπεσπηδῶν γε τὴν βουλὴν βίᾳ κυκήσω.</TextUnit>
    <TextUnit id="356" loc="364">ἐγὼ δὲ κινήσω γέ σου τὸν πρωκτὸν ἀντὶ φύσκης.</TextUnit>
    <TextUnit id="357" loc="365">ἐγὼ δέ γ' ἐξέλξω σε τῆς πυγῆς θύραζε κύβδα.</TextUnit>
    <TextUnit id="358" loc="366">νὴ τὸν Ποσειδῶ κἀμέ τἄρ', ἤνπερ γε τοῦτον ἕλκῃς.</TextUnit>
    <TextUnit id="359" loc="367">οἷόν σε δήσω 'ν τῷ ξύλῳ.</TextUnit>
    <TextUnit id="360" loc="368">διώξομαί σε δειλίας.</TextUnit>
    <TextUnit id="361" loc="369">ἡ βύρσα σου θρανεύσεται.</TextUnit>
    <TextUnit id="362" loc="370">δερῶ σε θύλακον κλοπῆς.</TextUnit>
    <TextUnit id="363" loc="371">διαπατταλευθήσει χαμαί.</TextUnit>
    <TextUnit id="364" loc="372">περικόμματ' ἔκ σου σκευάσω.</TextUnit>
    <TextUnit id="365" loc="373">τὰς βλεφαρίδας σου παρατιλῶ.</TextUnit>
    <TextUnit id="366" loc="374">τὸν πρηγορεῶνά σοὐκτεμῶ.</TextUnit>
    <TextUnit id="367" loc="375">καὶ νὴ Δί' ἐμβαλόντες αὐτῷ</TextUnit>
    <TextUnit id="368" loc="376">πάτταλον μαγειρικῶς</TextUnit>
    <TextUnit id="369" loc="377">ἐς τὸ στόμ', εἶτα δ' ἔνδοθεν</TextUnit>
    <TextUnit id="370" loc="378">τὴν γλῶτταν ἐξείραντες αὐτοῦ</TextUnit>
    <TextUnit id="371" loc="379">σκεψόμεσθ' εὖ κἀνδρικῶς</TextUnit>
    <TextUnit id="372" loc="380">κεχηνότος</TextUnit>
    <TextUnit id="373" loc="381">τὸν πρωκτὸν εἰ χαλαζᾷ.</TextUnit>
    <TextUnit id="374" loc="382">ἦν ἄρα πυρός γ' ἕτερα θερμότερα καὶ λόγων</TextUnit>
    <TextUnit id="375" loc="385">ἐν πόλει τῶν ἀναιδῶν ἀναιδέστεροι: καὶ τὸ πρᾶγμ'</TextUnit>
    <TextUnit id="376" loc="386">ἦν ἄρ' οὐ φαῦλον ὧδ' ἀλλ' ἔπιθι καὶ στρόβει,</TextUnit>
    <TextUnit id="377" loc="387">μηδὲν ὀλίγον ποίει. νῦν γὰρ ἔχεται μέσος:</TextUnit>
    <TextUnit id="378" loc="388">ὡς ἐὰν νυνὶ μαλάξῃς αὐτὸν ἐν τῇ προσβολῇ,</TextUnit>
    <TextUnit id="379" loc="390">δειλὸν εὑρήσεις: ἐγὼ γὰρ τοὺς τρόπους ἐπίσταμαι.</TextUnit>
    <TextUnit id="380" loc="391">ἀλλ' ὅμως οὗτος τοιοῦτος ὢν ἅπαντα τὸν βίον,</TextUnit>
    <TextUnit id="381" loc="392">κᾆτ' ἀνὴρ ἔδοξεν εἶναι, τἀλλότριον ἀμῶν θέρος.</TextUnit>
    <TextUnit id="382" loc="393">νῦν δὲ τοὺς στάχυς ἐκείνους, οὓς ἐκεῖθεν ἤγαγεν,</TextUnit>
    <TextUnit id="383" loc="394">ἐν ξύλῳ δήσας ἀφαύει κἀποδόσθαι βούλεται.</TextUnit>
    <TextUnit id="384" loc="395">οὐ δέδοιχ' ὑμᾶς, ἕως ἂν ζῇ τὸ βουλευτήριον</TextUnit>
    <TextUnit id="385" loc="396">καὶ τὸ τοῦ δήμου πρόσωπον μακκοᾷ καθήμενον.</TextUnit>
    <TextUnit id="386" loc="397">ὡς δὲ πρὸς πᾶν ἀναιδεύεται κοὐ μεθίστησι</TextUnit>
    <TextUnit id="387" loc="398">τοῦ χρώματος τοῦ παρεστηκότος.</TextUnit>
    <TextUnit id="388" loc="400">εἴ σε μὴ μισῶ, γενοίμην ἐν Κρατίνου κῴδιον,</TextUnit>
    <TextUnit id="389" loc="401">καὶ διδασκοίμην προσᾴδειν Μορσίμου τραγῳδίᾳ.</TextUnit>
    <TextUnit id="390" loc="402">ὦ περὶ πάντ' ἐπὶ πᾶσί τε πράγμασι</TextUnit>
    <TextUnit id="391" loc="403">δωροδόκοισιν ἐπ' ἄνθεσιν ἵζων,</TextUnit>
    <TextUnit id="392" loc="404">εἴθε φαύλως ὥσπερ ηὗρες ἐκβάλοις τὴν ἔνθεσιν.</TextUnit>
    <TextUnit id="393" loc="405">ᾄσαιμι γὰρ τότ' ἂν μόνον,</TextUnit>
    <TextUnit id="394" loc="406">“πῖνε πῖν' ἐπὶ συμφοραῖς.”</TextUnit>
    <TextUnit id="395" loc="407">τὸν ̓Ιουλίου τ' ἂν οἴομαι γέροντα πυροπίπην</TextUnit>
    <TextUnit id="396" loc="408">ἡσθέντ' ἰηπαιωνίσαι καὶ βακχέβακχον ᾆσαι.</TextUnit>
    <TextUnit id="397" loc="409">οὔτοί μ' ὑπερβαλεῖσθ' ἀναιδείᾳ μὰ τὸν Ποσειδῶ,</TextUnit>
    <TextUnit id="398" loc="410">ἢ μή ποτ' ἀγοραίου Διὸς σπλάλχνοισι παραγενοίμην.</TextUnit>
    <TextUnit id="399" loc="411">ἔγωγε νὴ τοὺς κονδύλους οὓς πολλὰ δὴ 'πὶ πολλοῖς</TextUnit>
    <TextUnit id="400" loc="412">ἠνεσχόμην ἐκ παιδίων, μαχαιρίδων τε πληγάς,</TextUnit>
    <TextUnit id="401" loc="413">ὑπερβαλεῖσθαί ς' οἴομαι τούτοισιν, ἢ μάτην γ' ἂν</TextUnit>
    <TextUnit id="402" loc="414">ἀπομαγδαλιὰς σιτούμενος τοσοῦτος ἐκτραφείην.</TextUnit>
    <TextUnit id="403" loc="415">ἀπομαγδαλιὰς ὥσπερ κύων; ὦ παμπόνηρε πῶς οὖν</TextUnit>
    <TextUnit id="404" loc="416">κυνὸς βορὰν σιτούμενος μαχεῖ σὺ κυνοκεφάλλῳ;</TextUnit>
    <TextUnit id="405" loc="417">καὶ νὴ Δί' ἄλλα γ' ἐστί μου κόβαλα παιδὸς ὄντος.</TextUnit>
    <TextUnit id="406" loc="418">ἐξηπάτων γὰρ τοὺς μαγείρους ἐπιλέγων τοιαυτί:</TextUnit>
    <TextUnit id="407" loc="419">“σκέψασθε παῖδες: οὐχ ὁρᾶθ'; ὥρα νέα, χελιδών.”</TextUnit>
    <TextUnit id="408" loc="420">οἱ δ' ἔβλεπον, κἀγὼ 'ν τοσούτῳ τῶν κρεῶν ἔκλεπτον.</TextUnit>
    <TextUnit id="409" loc="421">ὦ δεξιώτατον κρέας σοφῶς γε προὐνοήσω:</TextUnit>
    <TextUnit id="410" loc="422">ὥσπερ ἀκαλήφας ἐσθίων πρὸ χελιδόνων ἔκλεπτες.</TextUnit>
    <TextUnit id="411" loc="423">καὶ ταῦτα δρῶν ἐλάνθανόν γ': εἰ δ' οὖν ἴδοι τις αὐτῶν,</TextUnit>
    <TextUnit id="412" loc="424">ἀποκρυπτόμενος ἐς τὼ κοχώνα τοὺς θεοὺς ἀπώμνυν:</TextUnit>
    <TextUnit id="413" loc="425">ὥστ' εἶπ' ἀνὴρ τῶν ῥητόρων ἰδών με τοῦτο δρῶντα:</TextUnit>
    <TextUnit id="414" loc="426">“οὐκ ἔσθ' ὅπως ὁ παῖς ὅδ' οὐ τὸν δῆμον ἐπιτροπεύσει.”</TextUnit>
    <TextUnit id="415" loc="427">εὖ γε ξυνέβαλεν αὔτ': ἀτὰρ δῆλόν γ' ἀφ' οὗ ξυνέγνω:</TextUnit>
    <TextUnit id="416" loc="428">ὁτιὴ 'πιώρκεις θ' ἡρπακὼς καὶ κρέας ὁ πρωκτὸς εἶχεν.</TextUnit>
    <TextUnit id="417" loc="429">ἐγώ σε παύσω τοῦ θράσους, οἶμαι δὲ μᾶλλον ἄμφω.</TextUnit>
    <TextUnit id="418" loc="430">ἔξειμι γάρ σοι λαμπρὸς ἤδη καὶ μέγας καθιείς,</TextUnit>
    <TextUnit id="419" loc="431">ὁμοῦ ταράττων τήν τε γῆν καὶ τὴν θάλατταν εἰκῇ.</TextUnit>
    <TextUnit id="420" loc="432">ἐγὼ δὲ συστείλας γε τοὺς ἀλλᾶντας εἶτ' ἀφήσω</TextUnit>
    <TextUnit id="421" loc="433">κατὰ κῦμ' ἐμαυτὸν οὔριον, κλάειν σε μακρὰ κελεύσας.</TextUnit>
    <TextUnit id="422" loc="434">κἄγωγ', ἐάν τι παραχαλᾷ, τὴν ἀντλίαν φυλάξω.</TextUnit>
    <TextUnit id="423" loc="435">οὔτοι μὰ τὴν Δήμητρα καταπροίξει τάλαντα πολλὰ</TextUnit>
    <TextUnit id="424" loc="436">κλέψας ̓Αθηναίων.  ἄθρει καὶ τοῦ ποδὸς παρίει:</TextUnit>
    <TextUnit id="425" loc="437">ὡς οὗτος ἤδη καικίας καὶ συκοφαντίας πνεῖ.</TextUnit>
    <TextUnit id="426" loc="438">σὲ δ' ἐκ Ποτειδαίας ἔχοντ' εὖ οἶδα δέκα τάλαντα.</TextUnit>
    <TextUnit id="427" loc="439">τί δῆτα; βούλει τῶν ταλάντων ἓν λαβὼν σιωπᾶν;</TextUnit>
    <TextUnit id="428" loc="440">ἁνὴρ ἂν ἡδέως λάβοι. τοὺς τερθρίους παρίει:</TextUnit>
    <TextUnit id="429" loc="441">τὸ πνεῦμ' ἔλαττον γίγνεται.</TextUnit>
    <TextUnit id="430" loc="442">φεύξει γραφὰς</TextUnit>
    <TextUnit id="431" loc="443">ἑκατονταλάντους τέτταρας.</TextUnit>
    <TextUnit id="432" loc="444">σὺ δ' ἀστρατείας γ' εἴκοσιν,</TextUnit>
    <TextUnit id="433" loc="445">κλοπῆς δὲ πλεῖν ἢ χιλίας.</TextUnit>
    <TextUnit id="434" loc="445">ἐκ τῶν ἀλιτηρίων σέ φημι</TextUnit>
    <TextUnit id="435" loc="446">γεγονέναι τῶν τῆς θεοῦ.</TextUnit>
    <TextUnit id="436" loc="447">τὸν πάππον εἶναί φημί σου</TextUnit>
    <TextUnit id="437" loc="448">τῶν δορυφόρων —  ποίων; φράσον.</TextUnit>
    <TextUnit id="438" loc="449">τῶν Βυρσίνης τῆς ̔Ιππίου.</TextUnit>
    <TextUnit id="439" loc="450">κόβαλος εἶ.  πανοῦργος εἶ.</TextUnit>
    <TextUnit id="440" loc="451">παῖ' ἀνδρικῶς.  ἰοὺ ἰού,</TextUnit>
    <TextUnit id="441" loc="452">τύπτουσί μ' οἱ ξυνωμόται.</TextUnit>
    <TextUnit id="442" loc="453">παῖ' αὐτὸν ἀνδρειότατα, καὶ</TextUnit>
    <TextUnit id="443" loc="454">γάστριζε καὶ τοῖς ἐντέροις</TextUnit>
    <TextUnit id="444" loc="455">καὶ τοῖς κόλοις,</TextUnit>
    <TextUnit id="445" loc="456">χὤπως κολᾷ τὸν ἄνδρα.</TextUnit>
    <TextUnit id="446" loc="457">ὦ γεννικώτατον κρέας ψυχήν τ' ἄριστε πάντων,</TextUnit>
    <TextUnit id="447" loc="458">καὶ τῇ πόλει σωτὴρ φανεὶς ἡμῖν τε τοῖς πολίταις,</TextUnit>
    <TextUnit id="448" loc="459">ὡς εὖ τὸν ἄνδρα ποικίλως θ' ὑπῆλθες ἐν λόγοισιν.</TextUnit>
    <TextUnit id="449" loc="460">πῶς ἄν ς' ἐπαινέσαιμεν οὕτως ὥσπερ ἡδόμεσθα;</TextUnit>
    <TextUnit id="450" loc="461">ταυτὶ μὰ τὴν Δήμητρά μ' οὐκ ἐλάνθανεν</TextUnit>
    <TextUnit id="451" loc="462">τεκταινόμενα τὰ πράγματ', ἀλλ' ἠπιστάμην</TextUnit>
    <TextUnit id="452" loc="463">γομφούμεν' αὐτὰ πάντα καὶ κολλώμενα.</TextUnit>
    <TextUnit id="453" loc="464">οἴμοι σὺ δ' οὐδὲν ἐξ ἁμαξουργοῦ λέγεις;</TextUnit>
    <TextUnit id="454" loc="465">οὔκουν μ' ἐν ̓́Αργει γ' οἷα πράττεις λανθάνει.</TextUnit>
    <TextUnit id="455" loc="466">πρόφασιν μὲν ̓Αργείους φίλους ἡμῖν ποιεῖ,</TextUnit>
    <TextUnit id="456" loc="467">ἰδίᾳ δ' ἐκεῖ Λακεδαιμονίοις ξυγγίγνεται.</TextUnit>
    <TextUnit id="457" loc="468">καὶ ταῦτ' ἐφ' οἷσίν ἐστι συμφυσώμενα</TextUnit>
    <TextUnit id="458" loc="469">ἐγᾦδ': ἐπὶ γὰρ τοῖς δεδεμένοις χαλκεύεται.</TextUnit>
    <TextUnit id="459" loc="470">εὖ γ' εὖ γε, χάλκεὐ ἀντὶ τῶν κολλωμένων.</TextUnit>
    <TextUnit id="460" loc="471">καὶ ξυγκροτοῦσιν ἄνδρες αὔτ' ἐκεῖθεν αὖ,</TextUnit>
    <TextUnit id="461" loc="472">καὶ ταῦτά μ' οὔτ' ἀργύριον οὔτε χρυσίον</TextUnit>
    <TextUnit id="462" loc="473">διδοὺς ἀναπείσεις οὔτε προσπέμπων φίλους,</TextUnit>
    <TextUnit id="463" loc="474">ὅπως ἐγὼ ταῦτ' οὐκ ̓Αθηναίοις φράσω.</TextUnit>
    <TextUnit id="464" loc="475">ἐγὼ μὲν οὖν αὐτίκα μάλ' ἐς βουλὴν ἰὼν</TextUnit>
    <TextUnit id="465" loc="476">ὑμῶν ἁπάντων τὰς ξυνωμοσίας ἐρῶ,</TextUnit>
    <TextUnit id="466" loc="477">καὶ τὰς ξυνόδους τὰς νυκτερινὰς τὰς ἐν πόλει,</TextUnit>
    <TextUnit id="467" loc="478">καὶ πάνθ' ἃ Μήδοις καὶ βασιλεῖ ξυνόμνυτε,</TextUnit>
    <TextUnit id="468" loc="479">καὶ τἀκ Βοιωτῶν ταῦτα συντυρούμενα.</TextUnit>
    <TextUnit id="469" loc="480">πῶς οὖν ὁ τυρὸς ἐν Βοιωτοῖς ὤνιος;</TextUnit>
    <TextUnit id="470" loc="481">ἐγώ σε νὴ τὸν ̔Ηρακλέα παραστορῶ.</TextUnit>
    <TextUnit id="471" loc="482">ἄγε δὴ σὺ τίνα νοῦν ἢ τίνα ψυχὴν ἔχεις;</TextUnit>
    <TextUnit id="472" loc="483">νυνί γε δείξεις, εἴπερ ἀπεκρύψω τότε</TextUnit>
    <TextUnit id="473" loc="484">ἐς τὼ κοχώνα τὸ κρέας, ὡς αὐτὸς λέγεις:</TextUnit>
    <TextUnit id="474" loc="485">θεύσει γὰρ ᾄξας ἐς τὸ βουλευτήριον,</TextUnit>
    <TextUnit id="475" loc="486">ὡς οὗτος ἐσπεσὼν ἐκεῖσε διαβαλεῖ</TextUnit>
    <TextUnit id="476" loc="487">ἡμᾶς ἅπαντας καὶ κράγον κεκράξεται.</TextUnit>
    <TextUnit id="477" loc="488">ἀλλ' εἶμι: πρῶτον δ' ὡς ἔχω τὰς κοιλίας</TextUnit>
    <TextUnit id="478" loc="489">καὶ τὰς μαχαίρας ἐνθαδὶ καταθήσομαι.</TextUnit>
    <TextUnit id="479" loc="490">ἔχε νυν, ἄλειψον τὸν τράχηλον τουτῳί,</TextUnit>
    <TextUnit id="480" loc="491">ἵν' ἐξολισθάνειν δύνῃ τὰς διαβολάς.</TextUnit>
    <TextUnit id="481" loc="492">ἀλλ' εὖ λέγεις καὶ παιδοτριβικῶς ταυταγί.</TextUnit>
    <TextUnit id="482" loc="493">ἔχε νυν, ἐπέγκαψον λαβὼν ταδί.   τί δαί;</TextUnit>
    <TextUnit id="483" loc="494">ἵν' ἄμεινον ὦ τᾶν ἐσκοροδισμένος μάχῃ.</TextUnit>
    <TextUnit id="484" loc="495">καὶ σπεῦδε ταχέως.   ταῦτα δρῶ.   μέμνησό νυν</TextUnit>
    <TextUnit id="485" loc="496">δάκνειν διαβάλλειν, τοὺς λόφους κατεσθίειν,</TextUnit>
    <TextUnit id="486" loc="497">χὤπως τὰ κάλλαἰ ἀποφαγὼν ἥξεις πάλιν.</TextUnit>
    <TextUnit id="487" loc="498">ἄλλ' ἴθι χαίρων, καὶ πράξειας</TextUnit>
    <TextUnit id="488" loc="499">κατὰ νοῦν τὸν ἐμόν, καί σε φυλάττοι</TextUnit>
    <TextUnit id="489" loc="500">Ζεὺς ἀγοραῖος: καὶ νικήσας</TextUnit>
    <TextUnit id="490" loc="501">αὖθις ἐκεῖθεν πάλιν ὡς ἡμᾶς</TextUnit>
    <TextUnit id="491" loc="502">ἔλθοις στεφάνοις κατάπαστος.</TextUnit>
    <TextUnit id="492" loc="503">ὑμεῖς δ' ἡμῖν προσέχετε τὸν νοῦν</TextUnit>
    <TextUnit id="493" loc="504">τοῖς ἀναπαίστοις,</TextUnit>
    <TextUnit id="494" loc="505">ὦ παντοίας ἤδη Μούσης</TextUnit>
    <TextUnit id="495" loc="506">πειραθέντες καθ' ἑαυτούς.</TextUnit>
    <TextUnit id="496" loc="507">εἰ μέν τις ἀνὴρ τῶν ἀρχαίων κωμῳδοδιδάσκαλος ἡμᾶς</TextUnit>
    <TextUnit id="497" loc="508">ἠνάγκαζεν λέξοντας ἔπη πρὸς τὸ θέατρον παραβῆναι,</TextUnit>
    <TextUnit id="498" loc="509">οὐκ ἂν φαύλως ἔτυχεν τούτου: νῦν δ' ἄξιός ἐσθ' ὁ ποιητής,</TextUnit>
    <TextUnit id="499" loc="510">ὅτι τοὺς αὐτοὺς ἡμῖν μισεῖ τολμᾷ τε λέγειν τὰ δίκαια,</TextUnit>
    <TextUnit id="500" loc="511">καὶ γενναίως πρὸς τὸν τυφῶ χωρεῖ καὶ τὴν ἐριώλην.</TextUnit>
    <TextUnit id="501" loc="512">ἃ δὲ θαυμάζειν ὑμῶν φησιν πολλοὺς αὐτῷ προσιόντας</TextUnit>
    <TextUnit id="502" loc="513">καὶ βασανίζειν ὡς οὐχὶ πάλαι χορὸν αἰτοίη καθ' ἑαυτόν,</TextUnit>
    <TextUnit id="503" loc="514">ἡμᾶς ὑμῖν ἐκέλευε φράσαι περὶ τούτου. φησὶ γὰρ ἁνὴρ</TextUnit>
    <TextUnit id="504" loc="515">οὐχ ὑπ' ἀνοίας τοῦτο πεπονθὼς διατρίβειν, ἀλλὰ νομίζων</TextUnit>
    <TextUnit id="505" loc="516">κωμῳδοδιδασκαλίαν εἶναι χαλεπώτατον ἔργον ἁπάντων:</TextUnit>
    <TextUnit id="506" loc="517">πολλῶν γὰρ δὴ πειρασάντων αὐτὴν ὀλίγοις χαρίσασθαι:</TextUnit>
    <TextUnit id="507" loc="518">ὑμᾶς τε πάλαι διαγιγνώσκων ἐπετείους τὴν φύσιν ὄντας</TextUnit>
    <TextUnit id="508" loc="519">καὶ τοὺς προτέρους τῶν ποιητῶν ἅμα τῷ γήρᾳ προδιδόντας:</TextUnit>
    <TextUnit id="509" loc="520">τοῦτο μὲν εἰδὼς ἅπαθε Μάγνης ἅμα ταῖς πολιαῖς κατιούσαις,</TextUnit>
    <TextUnit id="510" loc="521">ὃς πλεῖστα χορῶν τῶν ἀντιπάλων νίκης ἔστησε τροπαῖα:</TextUnit>
    <TextUnit id="511" loc="522">πάσας δ' ὑμῖν φωνὰς ἱεὶς καὶ ψάλλων καὶ πτερυγίζων</TextUnit>
    <TextUnit id="512" loc="523">καὶ λυδίζων καὶ ψηνίζων καὶ βαπτόμενος βατραχείοις</TextUnit>
    <TextUnit id="513" loc="524">οὐκ ἐξήρκεσεν, ἀλλὰ τελευτῶν ἐπὶ γήρως, οὐ γὰρ ἐφ' ἥβης,</TextUnit>
    <TextUnit id="514" loc="525">ἐξεβλήθη πρεσβύτης ὤν, ὅτι τοῦ σκώπτειν ἀπελείφθη:</TextUnit>
    <TextUnit id="515" loc="526">εἶτα Κρατίνου μεμνημένος, ὃς πολλῷ ῥεύσας ποτ' ἐπαίνῳ</TextUnit>
    <TextUnit id="516" loc="527">διὰ τῶν ἀφελῶν πεδίων ἔρρει, καὶ τῆς στάσεως παρασύρων</TextUnit>
    <TextUnit id="517" loc="528">ἐφόρει τὰς δρῦς καὶ τὰς πλατάνους καὶ τοὺς ἐχθροὺς προθελύμνους:</TextUnit>
    <TextUnit id="518" loc="529">ᾆσαι δ' οὐκ ἦν ἐν ξυμποσίῳ πλὴν “Δωροῖ συκοπέδιλε,”</TextUnit>
    <TextUnit id="519" loc="530">καὶ “τέκτονες εὐπαλάμων ὕμνων:” οὕτως ἤνθησεν ἐκεῖνος.</TextUnit>
    <TextUnit id="520" loc="531">νυνὶ δ' ὑμεῖς αὐτὸν ὁρῶντες παραληροῦντ' οὐκ ἐλεεῖτε,</TextUnit>
    <TextUnit id="521" loc="532">ἐκπιπτουσῶν τῶν ἠλέκτρων καὶ τοῦ τόνου οὐκέτ' ἐνόντος</TextUnit>
    <TextUnit id="522" loc="533">τῶν θ' ἁρμονιῶν διαχασκουσῶν: ἀλλὰ γέρων ὢν περιέρρει,</TextUnit>
    <TextUnit id="523" loc="534">ὥσπερ Κοννᾶς, στέφανον μὲν ἔχων αὖον δίψῃ δ' ἀπολωλώς,</TextUnit>
    <TextUnit id="524" loc="535">ὃν χρῆν διὰ τὰς προτέρας νίκας πίνειν ἐν τῷ πρυτανείῳ,</TextUnit>
    <TextUnit id="525" loc="536">καὶ μὴ ληρεῖν ἀλλὰ θεᾶσθαι λιπαρὸν παρὰ τῷ Διονύσῳ.</TextUnit>
    <TextUnit id="526" loc="537">οἵας δὲ Κράτης ὀργὰς ὑμῶν ἠνέσχετο καὶ στυφελιγμούς,</TextUnit>
    <TextUnit id="527" loc="538">ὃς ἀπὸ σμικρᾶς δαπάνης ὑμᾶς ἀριστίζων ἀπέπεμπεν,</TextUnit>
    <TextUnit id="528" loc="539">ἀπὸ κραμβοτάτου στόματος μάττων ἀστειοτάτας ἐπινοίας:</TextUnit>
    <TextUnit id="529" loc="540">χοὖτος μέντοι μόνος ἀντήρκει, τοτὲ μὲν πίπτων τοτὲ δ' οὐχί.</TextUnit>
    <TextUnit id="530" loc="541">ταῦτ' ὀρρωδῶν διέτριβεν ἀεί, καὶ πρὸς τούτοισιν ἔφασκεν</TextUnit>
    <TextUnit id="531" loc="542">ἐρέτην χρῆναι πρῶτα γενέσθαι πρὶν πηδαλίοις ἐπιχειρεῖν,</TextUnit>
    <TextUnit id="532" loc="543">κᾆτ' ἐντεῦθεν πρῳρατεῦσαι καὶ τοὺς ἀνέμους διαθρῆσαι,</TextUnit>
    <TextUnit id="533" loc="544">κᾆτα κυβερνᾶν αὐτὸν ἑαυτῷ. τούτων οὖν οὕνεκα πάντων,</TextUnit>
    <TextUnit id="534" loc="545">ὅτι σωφρονικῶς κοὐκ ἀνοήτως ἐσπηδήσας ἐφλυάρει,</TextUnit>
    <TextUnit id="535" loc="546">αἴρεσθ' αὐτῷ πολὺ τὸ ῥόθιον, παραπέμψατ' ἐφ' ἕνδεκα κώπαις</TextUnit>
    <TextUnit id="536" loc="547">θόρυβον χρηστὸν ληναί̈την,</TextUnit>
    <TextUnit id="537" loc="548">ἵν' ὁ ποιητὴς ἀπίῃ χαίρων</TextUnit>
    <TextUnit id="538" loc="549">κατὰ νοῦν πράξας,</TextUnit>
    <TextUnit id="539" loc="550">φαιδρὸς λάμποντι μετώπῳ.</TextUnit>
    <TextUnit id="540" loc="551">ἵππι' ἄναξ Πόσειδον, ᾧ</TextUnit>
    <TextUnit id="541" loc="552">χαλκοκρότων ἵππων κτύπος</TextUnit>
    <TextUnit id="542" loc="553">καὶ χρεμετισμὸς ἁνδάνει</TextUnit>
    <TextUnit id="543" loc="554">καὶ κυανέμβολοι θοαὶ</TextUnit>
    <TextUnit id="544" loc="555">μισθοφόροι τριήρεις,</TextUnit>
    <TextUnit id="545" loc="556">μειρακίων θ' ἅμιλλα λαμπρυνομένων ἐν ἅρμασιν</TextUnit>
    <TextUnit id="546" loc="557">καὶ βαρυδαιμονούντων,</TextUnit>
    <TextUnit id="547" loc="558">δεῦρ' ἔλθ' ἐς χορὸν ὦ χρυσοτρίαιν' ὦ</TextUnit>
    <TextUnit id="548" loc="560">δελφίνων μεδέων Σουνιάρατε,</TextUnit>
    <TextUnit id="549" loc="561">ὦ Γεραίστιε παῖ Κρόνου,</TextUnit>
    <TextUnit id="550" loc="562">Φαρμίωνί τε φίλτατ' ἐκ</TextUnit>
    <TextUnit id="551" loc="563">τῶν ἄλλων τε θεῶν ̓Αθηναίοις</TextUnit>
    <TextUnit id="552" loc="564">πρὸς τὸ παρεστός.</TextUnit>
    <TextUnit id="553" loc="565">εὐλογῆσαι βουλόμεσθα τοὺς πατέρας ἡμῶν, ὅτι</TextUnit>
    <TextUnit id="554" loc="566">ἄνδρες ἦσαν τῆσδε τῆς γῆς ἄξιοι καὶ τοῦ πέπλου,</TextUnit>
    <TextUnit id="555" loc="567">οἵτινες πεζαῖς μάχαισιν ἔν τε ναυφάρκτῳ στρατῷ</TextUnit>
    <TextUnit id="556" loc="568">πανταχοῦ νικῶντες ἀεὶ τήνδ' ἐκόσμησαν πόλιν:</TextUnit>
    <TextUnit id="557" loc="569">οὐ γὰρ οὐδεὶς πώποτ' αὐτῶν τοῦς ἐναντίους ἰδὼν</TextUnit>
    <TextUnit id="558" loc="570">ἠρίθμησεν, ἀλλ' ὁ θυμὸς εὐθὺς ἦν ̓Αμυνίας:</TextUnit>
    <TextUnit id="559" loc="571">εἰ δέ που πέσοιεν ἐς τὸν ὦμον ἐν μάχῃ τινί,</TextUnit>
    <TextUnit id="560" loc="572">τοῦτ' ἀπεψήσαντ' ἄν, εἶτ' ἠρνοῦντο μὴ πεπτωκέναι,</TextUnit>
    <TextUnit id="561" loc="573">ἀλλὰ διεπάλαιον αὖθις. καὶ στρατηγὸς οὐδ' ἂν εἷς</TextUnit>
    <TextUnit id="562" loc="574">τῶν πρὸ τοῦ σίτησιν ᾔτης' ἐρόμενος Κλεαίνετον:</TextUnit>
    <TextUnit id="563" loc="575">νῦν δ' ἐὰν μὴ προεδρίαν φέρωσι καὶ τὰ σιτία,</TextUnit>
    <TextUnit id="564" loc="576">οὐ μαχεῖσθαί φασιν. ἡμεῖς δ' ἀξιοῦμεν τῇ πόλει</TextUnit>
    <TextUnit id="565" loc="577">προῖκα γενναίως ἀμύνειν καὶ θεοῖς ἐγχωρίοις.</TextUnit>
    <TextUnit id="566" loc="578">καὶ πρὸς οὐκ αἰτοῦμεν οὐδὲν πλὴν τοσουτονὶ μόνον:</TextUnit>
    <TextUnit id="567" loc="579">ἤν ποτ' εἰρήνη γένηται καὶ πόνων παυσώμεθα,</TextUnit>
    <TextUnit id="568" loc="580">μὴ φθονεῖθ' ἡμῖν κομῶσι μηδ' ἀπεστλεγγισμένοις.</TextUnit>
    <TextUnit id="569" loc="581">̓͂Ω πολιοῦχε Παλλάς, ὦ</TextUnit>
    <TextUnit id="570" loc="582">τῆς ἱερωτάτης ἁπασῶν</TextUnit>
    <TextUnit id="571" loc="583">πολέμῳ τε καὶ ποιηταῖς</TextUnit>
    <TextUnit id="572" loc="584">δυνάμει θ' ὑπερφερούσης</TextUnit>
    <TextUnit id="573" loc="585">μεδέουσα χώρας,</TextUnit>
    <TextUnit id="574" loc="586">δεῦρ' ἀφικοῦ λαβοῦσα τὴν</TextUnit>
    <TextUnit id="575" loc="587">ἐν στρατιαῖς τε καὶ μάχαις</TextUnit>
    <TextUnit id="576" loc="588">ἡμετέραν ξυνεργὸν</TextUnit>
    <TextUnit id="577" loc="589">Νίκην, ἣ χορικῶν ἐστιν ἑταίρα</TextUnit>
    <TextUnit id="578" loc="590">τοῖς τ' ἐχθροῖσι μεθ' ἡμῶν στασιάζει.</TextUnit>
    <TextUnit id="579" loc="591">νῦν οὖν δεῦρο φάνηθι: δεῖ</TextUnit>
    <TextUnit id="580" loc="592">γὰρ τοῖς ἀνδράσι τοῖσδε πάσῃ</TextUnit>
    <TextUnit id="581" loc="593">τέχνῃ πορίσαι σε νίκην</TextUnit>
    <TextUnit id="582" loc="594">εἴπερ ποτὲ καὶ νῦν.</TextUnit>
    <TextUnit id="583" loc="595">ἃ ξύνισμεν τοῖσιν ἵπποις, βουλόμεσθ' ἐπαινέσαι.</TextUnit>
    <TextUnit id="584" loc="596">ἄξιοι δ' εἴς' εὐλογεῖσθαι: πολλὰ γὰρ δὴ πάγματα</TextUnit>
    <TextUnit id="585" loc="597">ξυνδιήνεγκαν μεθ' ἡμῶν, ἐσβολάς τε καὶ μάχας.</TextUnit>
    <TextUnit id="586" loc="598">ἀλλὰ τἀν τῇ μὲν αὐτῶν οὐκ ἄγαν θαυμάζομεν,</TextUnit>
    <TextUnit id="587" loc="599">ὡς ὅτ' ἐς τὰς ἱππαγωγοὺς εἰσεπήδων ἀνδρικῶς,</TextUnit>
    <TextUnit id="588" loc="600">πριάμενοι κώθωνας, οἱ δὲ καὶ σκόροδα καὶ κρόμμυα:</TextUnit>
    <TextUnit id="589" loc="601">εἶτα τὰς κώπας λαβόντες ὥσπερ ἡμεῖς οἱ βροτοὶ</TextUnit>
    <TextUnit id="590" loc="602">ἐμβαλόντες ἀνεβρύαξαν, “ἱππαπαῖ, τίς ἐμβαλεῖ;</TextUnit>
    <TextUnit id="591" loc="603">ληπτέον μᾶλλον. τί δρῶμεν; οὐκ ἐλᾷς ὦ σαμφόρα;”</TextUnit>
    <TextUnit id="592" loc="604">ἐξεπήδων τ' ἐς Κόρινθον: εἶτα δ' οἱ νεώτεροι</TextUnit>
    <TextUnit id="593" loc="605">ταῖς ὁπλαῖς ὤρυττον εὐνὰς καὶ μετῇσαν στρώματα:</TextUnit>
    <TextUnit id="594" loc="606">ἤσθιον δὲ τοὺς παγούρους ἀντὶ ποίας Μηδικῆς,</TextUnit>
    <TextUnit id="595" loc="607">εἴ τις ἐξέρποι θύραζε κἀκ βυθοῦ θηρώμενοι:</TextUnit>
    <TextUnit id="596" loc="608">ὥστ' ἔφη Θέωρος εἰπεῖν καρκίνον Κορίνθιον,</TextUnit>
    <TextUnit id="597" loc="609">“δεινά γ' ὦ Πόσειδον εἰ μήτ' ἐν βυθῷ δυνήσομαι</TextUnit>
    <TextUnit id="598" loc="610">μήτε γῇ μήτ' ἐν θαλάττῃ διαφυγεῖν τοὺς ἱππέας.”</TextUnit>
    <TextUnit id="599" loc="611">ὦ φίλτατ' ἀνδρῶν καὶ νεανικώτατε.</TextUnit>
    <TextUnit id="600" loc="612">ὅσην ἀπὼν παρέσχες ἡμῖν φροντίδα:</TextUnit>
    <TextUnit id="601" loc="613">καὶ νῦν ἐπειδὴ σῶς ἐλήλυθας πάλιν,</TextUnit>
    <TextUnit id="602" loc="614">ἄγγειλον ἡμῖν πῶς τὸ πρᾶγμ' ἠγωνίσω.</TextUnit>
    <TextUnit id="603" loc="615">τί δ' ἄλλο γ' εἰ μὴ Νικόβουλος ἐγενόμην;</TextUnit>
    <TextUnit id="604" loc="616">νῦν ἄρ' ἄξιόν γε πᾶσίν ἐστιν ἐπολολύξαι.</TextUnit>
    <TextUnit id="605" loc="617">ὦ καλὰ λέγων πολὺ δ' ἀμείνον' ἔτι τῶν λόγων</TextUnit>
    <TextUnit id="606" loc="618">ἐργασάμεν', εἴθ' ἐπέλθοις</TextUnit>
    <TextUnit id="607" loc="619">ἅπαντά μοι σαφῶς:</TextUnit>
    <TextUnit id="608" loc="620">ὡς ἐγώ μοι δοκῶ</TextUnit>
    <TextUnit id="609" loc="621">κἂν μακρὰν ὁδὸν διελθεῖν</TextUnit>
    <TextUnit id="610" loc="622">ὥστ' ἀκοῦσαι. πρὸς τάδ' ὦ βέλτιστε</TextUnit>
    <TextUnit id="611" loc="623">θαρρήσας λέγ', ὡς, ἅπαντες</TextUnit>
    <TextUnit id="612" loc="623b">ἡδόμεσθά σοι.</TextUnit>
    <TextUnit id="613" loc="624">καὶ μὴν ἀκοῦσαί γ' ἄξιον τῶν πραγμάτων.</TextUnit>
    <TextUnit id="614" loc="625">εὐθὺς γὰρ αὐτοῦ κατόπιν ἐνθένδ' ἱέμην:</TextUnit>
    <TextUnit id="615" loc="626">ὁ δ' ἄρ' ἔνδον ἐλασίβροντ' ἀναρρηγνὺς ἔπη</TextUnit>
    <TextUnit id="616" loc="627">τερατευόμενος ἤρειδε κατὰ τῶν ἱππέων,</TextUnit>
    <TextUnit id="617" loc="628">κρημνοὺς †ἐρείδων† καὶ ξυνωμότας λέγων</TextUnit>
    <TextUnit id="618" loc="629">πιθανώταθ': ἡ βουλὴ δ' ἅπας' ἀκροωμένη</TextUnit>
    <TextUnit id="619" loc="630">ἐγένεθ' ὑπ' αὐτοῦ ψευδατραφάξυος πλέα,</TextUnit>
    <TextUnit id="620" loc="631">κἄβλεψε νᾶπυ καὶ τὰ μέτωπ' ἀνέσπασεν.</TextUnit>
    <TextUnit id="621" loc="632">κἄγωγ' ὅτε δὴ γ'νων ἐνδεχομένην τοὺς λόγους</TextUnit>
    <TextUnit id="622" loc="633">καὶ τοῖς φενακισμοῖσιν ἐξαπατωμένην,</TextUnit>
    <TextUnit id="623" loc="634">“ἄγε δὴ Σκίταλοι καὶ Φένακες,” ἦν δ' ἐγώ,</TextUnit>
    <TextUnit id="624" loc="635">“Βερέσχεθοί τε καὶ Κόβαλοι καὶ Μόθων,</TextUnit>
    <TextUnit id="625" loc="636">ἀγορά τ' ἐν ᾗ παῖς ὢν ἐπαιδεύθην ἐγώ,</TextUnit>
    <TextUnit id="626" loc="637">νῦν μοι φράσος καὶ γλῶτταν εὔπορον δότε</TextUnit>
    <TextUnit id="627" loc="638">φωνήν τ' ἀναιδῆ.” ταῦτα φροντίζοντί μοι</TextUnit>
    <TextUnit id="628" loc="639">ἐκ δεξιᾶς ἀπέπαρδε καταπύγων ἀνήρ.</TextUnit>
    <TextUnit id="629" loc="640">κἀγὼ προσέκυσα: κᾆτα τῷ πρωκτῷ θενὼν</TextUnit>
    <TextUnit id="630" loc="641">τὴν κιγκλίδ' ἐξήραξα κἀναχανὼν μέγα</TextUnit>
    <TextUnit id="631" loc="642">ἀνέκραγον: “ὦ βουλὴ λόγους ἀγαθοὺς φέρων</TextUnit>
    <TextUnit id="632" loc="643">εὐαγγελίσασθαι πρῶτον ὑμῖν βούλομαι:</TextUnit>
    <TextUnit id="633" loc="644">ἐξ οὗ γὰρ ἡμῖν ὁ πόλεμος κατερράγη,</TextUnit>
    <TextUnit id="634" loc="645">οὐπώποτ' ἀφύας εἶδον ἀξιωτέρας.”</TextUnit>
    <TextUnit id="635" loc="646">τῶν δ' εὐθέως τὰ πρόσωπα διεγαλήνισεν:</TextUnit>
    <TextUnit id="636" loc="647">εἶτ' ἐστεφάνουν μ' εὐαγγέλια: κἀγὼ φρασα</TextUnit>
    <TextUnit id="637" loc="648">αὐτοῖς ἀπόρρητον ποιησάμενος ταχύ,</TextUnit>
    <TextUnit id="638" loc="649">ἵνα τὰς ἀφύας ὠνοῖντο πολλὰς τοὐβολοῦ,</TextUnit>
    <TextUnit id="639" loc="650">τῶν δημιουργῶν ξυλλαβεῖν τὰ τρύβλια.</TextUnit>
    <TextUnit id="640" loc="651">οἱ δ' ἀνεκρότησαν καὶ πρὸς ἔμ' ἐκεχήνεσαν.</TextUnit>
    <TextUnit id="641" loc="652">ὁ δ' ὑπονοήσας ὁ Παφλαγών, εἰδὼς ἄρα</TextUnit>
    <TextUnit id="642" loc="653">οἶς ἥδεθ' ἡ βουλὴ μάλιστα ῥήμασιν,</TextUnit>
    <TextUnit id="643" loc="654">γνώμην ἔλεξεν: “ἄνδρες, ἤδη μοι δοκεῖ</TextUnit>
    <TextUnit id="644" loc="655">ἐπὶ συμφοραῖς ἀγαθαῖσιν εἰσηγγελμέναις</TextUnit>
    <TextUnit id="645" loc="656">εὐαγγέλια θύειν ἑκατὸν βοῦς τῇ θεῷ.”</TextUnit>
    <TextUnit id="646" loc="657">ἐπένευσεν εἰς ἐκεῖνον ἡ βουλὴ πάλιν.</TextUnit>
    <TextUnit id="647" loc="658">κἄγωγ' ὅτε δὴ γ'νων τοῖς βολίτοις ἡττημένος,</TextUnit>
    <TextUnit id="648" loc="659">διακοσίαισι βουσὶν ὑπερηκόντισα,</TextUnit>
    <TextUnit id="649" loc="660">τῇ δ' ̓Αγροτέρᾳ κατὰ χιλιῶν παρῄνεσα</TextUnit>
    <TextUnit id="650" loc="661">εὐχὴν ποιήσασθαι χιμάρων εἰς αὔριον,</TextUnit>
    <TextUnit id="651" loc="662">αἱ τριχίδες εἰ γενοίαθ' ἑκατὸν τοὐβολοῦ.</TextUnit>
    <TextUnit id="652" loc="663">ἐκαραδόκησεν εἰς ἔμ' ἡ βουλὴ πάλιν.</TextUnit>
    <TextUnit id="653" loc="664">ὁ δὲ ταῦτ' ἀκούσας ἐκπλαγεὶς ἐφληνάφα.</TextUnit>
    <TextUnit id="654" loc="665">κᾆθ' εἷλκον αὐτὸν οἱ πρυτάνεις χοἰ τοξόται.</TextUnit>
    <TextUnit id="655" loc="666">οἱ δ' ἐθορύβουν περὶ τῶν ἀφύων ἑστηκότες:</TextUnit>
    <TextUnit id="656" loc="667">ὁ δ' ἠντεβόλει γ' αὐτοὺς ὀλίγον μεῖναι χρόνον,</TextUnit>
    <TextUnit id="657" loc="668">“ἵν' ἅτθ' ὁ κῆρυξ οὑκ Λακεδαίμονος λέγει</TextUnit>
    <TextUnit id="658" loc="669">πύθησθ', ἀφῖκται γὰρ περὶ σπονδῶν,” λέγων.</TextUnit>
    <TextUnit id="659" loc="670">οἱ δ' ἐξ ἑνὸς στόματος ἅπαντες ἀνέκραγον:</TextUnit>
    <TextUnit id="660" loc="671">“νυνὶ περὶ σπονδῶν; ἐπειδή γ' ὦ μέλε</TextUnit>
    <TextUnit id="661" loc="672">ᾔσθοντο τὰς ἀφύας παρ' ἡμῖν ἀξίας.</TextUnit>
    <TextUnit id="662" loc="673">οὐ δεόμεθα σπονδῶν: ὁ πόλεμος ἑρπέτω.”</TextUnit>
    <TextUnit id="663" loc="674">ἐκεκράγεσάν τε τοὺς πρυτάνεις ἀφιέναι:</TextUnit>
    <TextUnit id="664" loc="675">εἶθ' ὑπερεπήδων τοὺς δρυφάκτους πανταχῇ.</TextUnit>
    <TextUnit id="665" loc="676">ἐγὼ δὲ τὰ κορίανν' ἐπριάμην ὑποδραμὼν</TextUnit>
    <TextUnit id="666" loc="677">ἅπαντα τά τε γήτεἰ ὅς' ἦν ἐν τἀγορᾷ:</TextUnit>
    <TextUnit id="667" loc="678">ἔπειτα ταῖς ἀφύαις ἐδίδουν ἡδύσματα</TextUnit>
    <TextUnit id="668" loc="679">ἀποροῦσιν αὐτοῖς προῖκα κἀχαριζόμην.</TextUnit>
    <TextUnit id="669" loc="680">οἱ δ' ὑπερεπῄνουν ὑπερεπύππαζόν τέ με</TextUnit>
    <TextUnit id="670" loc="681">ἅπαντες οὕτως ὥστε τὴν βουλὴν ὅλην</TextUnit>
    <TextUnit id="671" loc="682">ὀβολοῦ κοριάννοις ἀναλαβὼν ἐλήλυθα.</TextUnit>
    <TextUnit id="672" loc="683">πάντα τοι πέπραγας οἷα χρὴ τὸν εὐτυχοῦντα:</TextUnit>
    <TextUnit id="673" loc="684">ηὗρε δ' ὁ πανοῦργος ἕτερον πολὺ πανουργίαις</TextUnit>
    <TextUnit id="674" loc="685">μείζοσι κεκασμένον</TextUnit>
    <TextUnit id="675" loc="686">καὶ δόλοισι ποικίλοις</TextUnit>
    <TextUnit id="676" loc="687">ῥήμασίν θ' αἱμύλοις.</TextUnit>
    <TextUnit id="677" loc="688">ἀλλ' ὅπως ἀγωνιεῖ φρόντιζε</TextUnit>
    <TextUnit id="678" loc="689">τἀπίλοιπ' ἄριστα:</TextUnit>
    <TextUnit id="679" loc="690">συμμάχους δ' ἡμᾶς ἔχων εὔνους</TextUnit>
    <TextUnit id="680" loc="690">ἐπίστασαι πάλαι.</TextUnit>
    <TextUnit id="681" loc="691">καὶ μὴν ὁ Παφλαγὼν οὑτοσὶ προσέρχεται,</TextUnit>
    <TextUnit id="682" loc="692">ὠθῶν κολόκυμα καὶ ταράττων καὶ κυκῶν,</TextUnit>
    <TextUnit id="683" loc="693">ὡς δὴ καταπιόμενός με. μορμὼ τοῦ θράσους.</TextUnit>
    <TextUnit id="684" loc="694">εἰ μή ς' ἀπολέσαιμ', εἴ τι τῶν αὐτῶν ἐμοὶ</TextUnit>
    <TextUnit id="685" loc="695">ψευδῶν ἐνείη, διαπέσοιμι πανταχῇ.</TextUnit>
    <TextUnit id="686" loc="696">ἥσθην ἀπειλαῖς, ἐγέλασα ψολοκομπίαις,</TextUnit>
    <TextUnit id="687" loc="697">ἀπεπυδάρισα μόθωνα, περιεκόκκασα.</TextUnit>
    <TextUnit id="688" loc="698">οὔτοι μὰ τὴν Δήμητρ', ἐὰν μή ς' ἐκφάγω</TextUnit>
    <TextUnit id="689" loc="699">ἐκ τῆσδε τῆς γῆς, οὐδέποτε βιώσομαι.</TextUnit>
    <TextUnit id="690" loc="700">ἣν μὴ κ'φάγῃς; ἐγὼ δέ γ', ἢν μή ς' ἐκπίω</TextUnit>
    <TextUnit id="691" loc="701">κἀπεκροφήσας αὐτὸς ἐπιδιαρραγῶ.</TextUnit>
    <TextUnit id="692" loc="702">ἀπολῶ σε νὴ τὴν προεδρίαν τὴν ἐκ Πύλου.</TextUnit>
    <TextUnit id="693" loc="703">ἰδοὺ προεδρίαν: οἷον ὅψομαί ς' ἐγὼ</TextUnit>
    <TextUnit id="694" loc="704">ἐκ τῆς προεδρίας ἔσχατον θεώμενον.</TextUnit>
    <TextUnit id="695" loc="705">ἐν τῷ ξύλῳ δήσω σε νὴ τὸν οὐρανόν.</TextUnit>
    <TextUnit id="696" loc="706">ὡς ὀξύθυμος. φέρε τί σοι δῶ καταφαγεῖν;</TextUnit>
    <TextUnit id="697" loc="707">ἐπὶ τῷ φάγοις ἥδιστ' ἄν; ἐπὶ βαλλαντίῳ;</TextUnit>
    <TextUnit id="698" loc="708">ἐξαρπάσομαί σου τοῖς ὄνυξι τἄντερα.</TextUnit>
    <TextUnit id="699" loc="709">ἀπονυχιῶ σου τἀν πρυτανείῳ σιτία.</TextUnit>
    <TextUnit id="700" loc="710">ἕλξω σε πρὸς τὸν δῆμον, ἵνα δῷς μοι δίκην.</TextUnit>
    <TextUnit id="701" loc="711">κἀγὼ δέ ς' ἕλξω καὶ διαβαλῶ πλείονα.</TextUnit>
    <TextUnit id="702" loc="712">ἀλλ' ὦ πόνηρε σοὶ μὲν οὐδὲν πείθεται:</TextUnit>
    <TextUnit id="703" loc="713">ἐγὼ δ' ἐκείνου καταγελῶ γ' ὅσον θέλω.</TextUnit>
    <TextUnit id="704" loc="714">ὡς σφόδρα σὺ τὸν δῆμον σεαυτοῦ νενόμικας.</TextUnit>
    <TextUnit id="705" loc="715">ἐπίσταμαι γὰρ αὐτὸν οἷς ψωμίζεται.</TextUnit>
    <TextUnit id="706" loc="716">κᾆθ' ὥσπερ αἱ τίτθαι γε σιτίζεις κακῶς.</TextUnit>
    <TextUnit id="707" loc="717">μασώμενος γὰρ τῷ μὲν ὀλίγον ἐντίθης,</TextUnit>
    <TextUnit id="708" loc="718">αὐτὸς δ' ἐκείνου τριπλάσιον κατέσπακας.</TextUnit>
    <TextUnit id="709" loc="719">καὶ νὴ Δί' ὑπό γε δεξιότητος τῆς ἐμῆς</TextUnit>
    <TextUnit id="710" loc="720">δύναμαι ποιεῖν τὸν δῆμον εὐρὺν καὶ στενόν.</TextUnit>
    <TextUnit id="711" loc="721">χὠ πρωκτὸς οὑμὸς τουτογὶ σοφίζεται.</TextUnit>
    <TextUnit id="712" loc="722">οὐκ ὦγάθ' ἐν βουλῇ με δόξεις καθυβρίσαι.</TextUnit>
    <TextUnit id="713" loc="723">ἴωμεν ἐς τὸν δῆμον.   οὐδὲν κωλύει:</TextUnit>
    <TextUnit id="714" loc="724">ἰδοὺ βάδιζε, μηδὲν ἡμᾶς ἰσχέτω.</TextUnit>
    <TextUnit id="715" loc="725">ὦ Δῆμε δεῦρ' ἔξελθε.   νὴ Δί' ὦ πάτερ</TextUnit>
    <TextUnit id="716" loc="726">ἔξελθε δῆτ'.   ὦ Δημίδιον ὦ φίλτατον</TextUnit>
    <TextUnit id="717" loc="727">ἔξελθ', ἵν' εἰδῇς οἷα περιυβρίζομαι.</TextUnit>
    <TextUnit id="718" loc="728">τίνες οἱ βοῶντες; οὐκ ἄπιτ' ἀπὸ τῆς θύρας;</TextUnit>
    <TextUnit id="719" loc="729">τὴν εἰρεσιώνην μου κατεσπαράξατε.</TextUnit>
    <TextUnit id="720" loc="730">τίς ὦ Παφλαγὼν ἀδικεῖ σε;   διὰ σὲ τύπτομαι</TextUnit>
    <TextUnit id="721" loc="731">ὑπὸ τουτουὶ καὶ τῶν νεανίσκων.   τιή;</TextUnit>
    <TextUnit id="722" loc="732">ὁτιὴ φιλῶ ς' ὦ Δῆμ' ἐραστής τ' εἰμὶ σός.</TextUnit>
    <TextUnit id="723" loc="733">σὺ δ' εἶ τίς ἐτεόν;   ἀντεραστὴς τουτουί,</TextUnit>
    <TextUnit id="724" loc="734">ἐρῶν πάλαι σου βουλόμενός τέ ς' εὖ ποιεῖν,</TextUnit>
    <TextUnit id="725" loc="735">ἄλλοι τε πολλοὶ καὶ καλοί τε κἀγαθοί.</TextUnit>
    <TextUnit id="726" loc="736">ἀλλ' οὐχ οἷοί τ' ἐσμὲν διὰ τουτονί. σὺ γὰρ</TextUnit>
    <TextUnit id="727" loc="737">ὅμοιος εἶ τοῖς παισὶ τοῖς ἐρωμένοις:</TextUnit>
    <TextUnit id="728" loc="738">τοὺς μὲν καλούς τε κἀγαθοὺς οὐ προσδέχει,</TextUnit>
    <TextUnit id="729" loc="739">σαυτὸν δὲ λυχνοπώλαισι καὶ νευρορράφοις</TextUnit>
    <TextUnit id="730" loc="740">καὶ σκυτοτόμοις καὶ βυρσοπώλαισιν δίδως.:</TextUnit>
    <TextUnit id="731" loc="741">εὖ γὰρ ποιῶ τὸν δῆμον.   εἰπέ νυν τί δρῶν;</TextUnit>
    <TextUnit id="732" loc="742">ὅ τι; †τῶν στρατηγῶν ὑποδραμὼν τῶν ἐκ Πύλου, †</TextUnit>
    <TextUnit id="733" loc="743">πλεύσας ἐκεῖσε, τοὺς Λάκωνας ἤγαγον.</TextUnit>
    <TextUnit id="734" loc="744">ἐγὼ δὲ περιπατῶν γ' ἀπ' ἐργαστηρίου</TextUnit>
    <TextUnit id="735" loc="745">ἕψοντος ἑτερου τὴν χύτραν ὑφειλόμην.</TextUnit>
    <TextUnit id="736" loc="746">καὶ μὴν ποιήσας αὐτίκα μάλ' ἐκκλησίαν</TextUnit>
    <TextUnit id="737" loc="747">ὦ Δῆμ' ἵν' εἰδῇς ὁπότερος νῷν ἐστί σοι</TextUnit>
    <TextUnit id="738" loc="748">εὐνούστερος, διάκρινον, ἵνα τοῦτον φιλῇς.</TextUnit>
    <TextUnit id="739" loc="749">ναὶ ναὶ διάκρινον δῆτα, πλὴν μὴ 'ν τῇ πυκνί.</TextUnit>
    <TextUnit id="740" loc="750">οὐκ ἂν καθιζοίμην ἐν ἄλλῳ χωρίῳ.</TextUnit>
    <TextUnit id="741" loc="751">ἀλλ' ἐς τὸ πρόσθε. χρὴ παρεῖν' ἐς τὴν πύκνα.</TextUnit>
    <TextUnit id="742" loc="752">οἴμοι κακοδαίμων ὡς ἀπόλωλ'. ὁ γὰρ γέρων</TextUnit>
    <TextUnit id="743" loc="753">οἴκοι μὲν ἀνδρῶν ἐστι δεξιώτατος,</TextUnit>
    <TextUnit id="744" loc="754">ὅταν δ' ἐπὶ ταυτησὶ καθῆται τῆς πέτρας,</TextUnit>
    <TextUnit id="745" loc="755">κέχηνεν ὥσπερ ἐμποδίζων ἰσχάδας.</TextUnit>
    <TextUnit id="746" loc="756">νῦν δή σε πάντα δεῖ κάλων ἐξιέναι σεαυτοῦ,</TextUnit>
    <TextUnit id="747" loc="757">καὶ λῆμα θούριον φορεῖν καὶ λόγους ἀφύκτους</TextUnit>
    <TextUnit id="748" loc="758">ὅτοισι τόνδ' ὑπερβαλεῖ. ποικίλος γὰρ ἁνὴρ</TextUnit>
    <TextUnit id="749" loc="759">κἀκ τῶν ἀμηχάνων πόρους εὐμήχανος πορίζειν.</TextUnit>
    <TextUnit id="750" loc="760">πρὸς ταῦθ' ὅπως ἔξει πολὺς καὶ λαμπρὸς ἐς τὸν ἄνδρα.</TextUnit>
    <TextUnit id="751" loc="761">ἀλλὰ φυλάττου καὶ πρὶν ἐκεῖνον προσκεῖσθαί σοι πρότερος σὺ</TextUnit>
    <TextUnit id="752" loc="762">τοὺς δελφῖνας μετεωρίζου καὶ τὴν ἄκατον παραβάλλου.</TextUnit>
    <TextUnit id="753" loc="763">τῇ μὲν δεσποίνῃ ̓Αθηναίᾳ τῇ τῆς πόλεως μεδεούσῃ</TextUnit>
    <TextUnit id="754" loc="764">εὔχομαι, εἰ μὲν περὶ τὸν δῆμον τὸν ̓Αθηναίων γεγένημαι</TextUnit>
    <TextUnit id="755" loc="765">βέλτιστος ἀνὴρ μετὰ Λυσικλέα καὶ Κύνναν καὶ Σαλαβακχώ,</TextUnit>
    <TextUnit id="756" loc="766">ὥσπερ νυνὶ μηδὲν δράσας δειπνεῖν ἐν πρυτανείῳ:</TextUnit>
    <TextUnit id="757" loc="767">εἰ δέ σε μισῶ καὶ μὴ περὶ σοῦ μάχομαι μόνος ἀντιβεβηκώς,</TextUnit>
    <TextUnit id="758" loc="768">ἀπολοίμην καὶ διαπρισθείην κατατμηθείην τε λέπαδνα.</TextUnit>
    <TextUnit id="759" loc="769">κἄγωγ' ὦ Δῆμ', εἰ μή σε φιλῶ καὶ μὴ στέργω, κατατμηθεὶς</TextUnit>
    <TextUnit id="760" loc="770">ἑψοίμην ἐν περικομματίοις: κεἰ μὴ τούτοισι πέποιθας,</TextUnit>
    <TextUnit id="761" loc="771">ἐπὶ ταυτησὶ κατακνησθείην ἐν μυττωτῷ μετὰ τυροῦ,</TextUnit>
    <TextUnit id="762" loc="772">καὶ τῇ κρεάγρᾳ τῶν ὀρχιπέδων ἑλκοίμην ἐς Κεραμεικόν.</TextUnit>
    <TextUnit id="763" loc="773">καὶ πῶς ἂν ἐμοῦ μᾶλλόν σε φιλῶν ὦ Δῆμε γένοιτο πολίτης;</TextUnit>
    <TextUnit id="764" loc="774">ὃς πρῶτα μὲν ἡνίκ' ἐβούλευον σοὶ χρήματα πλεῖστ' ἀπέδειξα</TextUnit>
    <TextUnit id="765" loc="775">ἐν τῷ κοινῷ, τοὺς μὲν στρεβλῶν τοὺς δ' ἄγχων τοὺς δὲ μεταιτῶν,</TextUnit>
    <TextUnit id="766" loc="776">οὐ φροντίζων τῶν ἰδιωτῶν οὐδενός, εἰ σοὶ χαριοίμην.</TextUnit>
    <TextUnit id="767" loc="777">τοῦτο μὲν ὦ Δῆμ' οὐδὲν σεμνόν: κἀγὼ γὰρ τοῦτό σε δράσω.</TextUnit>
    <TextUnit id="768" loc="778">ἁρπάζων γὰρ τοὺς ἄρτους σοι τοὺς ἀλλοτρίους παραθήσω.</TextUnit>
    <TextUnit id="769" loc="779">ὡς δ' οὐχὶ φιλεῖ ς' οὐδ' ἔστ' εὔνους, τοῦτ' αὐτό σε πρῶτα διδάξω,</TextUnit>
    <TextUnit id="770" loc="780">ἀλλ' ἢ διὰ τοῦτ' αὔθ' ὁτιή σου τῆς ἀνθρακιᾶς ἀπολαύει.</TextUnit>
    <TextUnit id="771" loc="781">σὲ γάρ, ὃς Μήδοισι διεξιφίσω περὶ τῆς χώρας Μαραθῶνι,</TextUnit>
    <TextUnit id="772" loc="782">καὶ νικήσας ἡμῖν μεγάλως ἐγγλωττοτυπεῖν παρέδωκας,</TextUnit>
    <TextUnit id="773" loc="783">ἐπὶ ταῖσι πέτραις οὐ φροντίζει σκληρῶς σε καθήμενον οὕτως,</TextUnit>
    <TextUnit id="774" loc="784">οὐχ ὥσπερ ἐγὼ ῥαψάμενός σοι τουτὶ φέρω. ἀλλ' ἐπαναίρου,</TextUnit>
    <TextUnit id="775" loc="785">κᾆτα καθίζου μαλακῶς, ἵνα μὴ τρίβῃς τὴν ἐν Σαλαμῖνι.</TextUnit>
    <TextUnit id="776" loc="786">ἄνθρωπε τίς εἶ; μῶν ἔκγονος εἶ τῶν ̔Αρμοδίου τις ἐκείνων;</TextUnit>
    <TextUnit id="777" loc="787">τοῦτό γέ τοί σου τοὔργον ἀληθῶς γενναῖον καὶ φιλόδημον.</TextUnit>
    <TextUnit id="778" loc="788">ὡς ἀπὸ μικρῶν εὔνους αὐτῷ θωπευματίων γεγένησαι.</TextUnit>
    <TextUnit id="779" loc="789">καὶ σὺ γὰρ αὐτὸν πολὺ μικροτέροις τούτων δελεάσμασιν εἷλες.</TextUnit>
    <TextUnit id="780" loc="790">καὶ μὴν εἴ πού τις ἀνὴρ ἐφάνη τῷ δήμῳ μᾶλλον ἀμύνων</TextUnit>
    <TextUnit id="781" loc="791">ἢ μᾶλλον ἐμοῦ σε φιλῶν, ἐθέλω περὶ τῆς κεφαλῆς περιδόσθαι.</TextUnit>
    <TextUnit id="782" loc="792">καὶ πῶς σὺ φιλεῖς, ὃς τοῦτον ὁρῶν οἰκοῦντ' ἐν ταῖς φιδάκναισι</TextUnit>
    <TextUnit id="783" loc="793">καὶ γυπαρίοις καὶ πυργιδίοις ἔτος ὄγδοον οὐκ ἐλεαίρεις,</TextUnit>
    <TextUnit id="784" loc="794">ἀλλὰ καθείρξας αὐτὸν βλίττεις; ̓Αρχεπτολέμου δὲ φέροντος</TextUnit>
    <TextUnit id="785" loc="795">τὴν εἰρήνην ἐξεσκέδασας, τὰς πρεσβείας τ' ἀπελαύνεις</TextUnit>
    <TextUnit id="786" loc="796">ἐκ τῆς πόλεως ῥαθαπυγίζων, αἳ τὰς σπονδὰς προκαλοῦνται.</TextUnit>
    <TextUnit id="787" loc="797">ἵνα γ' ̔Ελλήνων ἄρξῃ πάντων. ἔστι γὰρ ἐν τοῖς λογίοισιν</TextUnit>
    <TextUnit id="788" loc="798">ὡς τοῦτον δεῖ ποτ' ἐν ̓Αρκαδίᾳ πεντώβολον ἡλιάσασθαι,</TextUnit>
    <TextUnit id="789" loc="799">ἢν ἀναμείνῃ: πάντως δ' αὐτὸν θρέψω γ'ὼ καὶ θεραπεύσω,</TextUnit>
    <TextUnit id="790" loc="800">ἐξευρίσκων εὖ καὶ μιαρῶς ὁπόθεν τὸ τριώβολον ἕξει.</TextUnit>
    <TextUnit id="791" loc="801">οὐχ ἵνα γ' ἄρξῃ μὰ Δί' ̓Αρκαδίας προνοούμενος, ἀλλ' ἵνα μᾶλλον</TextUnit>
    <TextUnit id="792" loc="802">σὺ μὲν ἁρπάζῃς καὶ δωροδοκῇς παρὰ τῶν πόλεων, ὁ δὲ δῆμος</TextUnit>
    <TextUnit id="793" loc="803">ὑπὸ τοῦ πολέμου καὶ τῆς ὁμίχλης ἃ πανουργεῖς μὴ καθορᾷ σου,</TextUnit>
    <TextUnit id="794" loc="804">ἀλλ' ὑπ' ἀνάγκης ἅμα καὶ χρείας καὶ μισθοῦ πρός σε κεχήνῃ.</TextUnit>
    <TextUnit id="795" loc="805">ἢν δέ ποτ' εἰς ἀγρὸν οὗτος ἀπελθὼν εἰρηναῖος διατρίψῃ,</TextUnit>
    <TextUnit id="796" loc="806">καὶ χῖδρα φαγὼν ἀναθαρρήσῃ καὶ στεμφύλῳ ἐς λόγον ἔλθῃ,</TextUnit>
    <TextUnit id="797" loc="807">γνώσεται οἵων ἀγαθῶν αὐτὸν τῇ μισθοφορᾷ παρεκόπτου:</TextUnit>
    <TextUnit id="798" loc="808">εἶθ' ἥξει σοι δριμὺς ἄγροικος κατὰ σοῦ τὴν ψῆφον ἰχνεύων.</TextUnit>
    <TextUnit id="799" loc="809">ἃ σὺ γιγνώσκων τόνδ' ἐξαπατᾷς καὶ ὀνειροπολεῖς περὶ σαυτοῦ.</TextUnit>
    <TextUnit id="800" loc="810">οὔκουν δεινὸν ταυτί σε λέγειν δῆτ' ἔστ' ἐμὲ καὶ διαβάλλειν</TextUnit>
    <TextUnit id="801" loc="811">πρὸς ̓Αθηναίους καὶ τὸν δῆμον, πεποιηκότα πλείονα χρηστὰ</TextUnit>
    <TextUnit id="802" loc="812">νὴ τὴν Δήμητρα Θεμιστοκλέους πολλῷ περὶ τὴν πόλιν ἤδη;</TextUnit>
    <TextUnit id="803" loc="813">ὦ πόλις ̓́Αργους κλύεθ' οἷα λέγει. σὺ Θεμιστοκλεῖ ἀντιφερίζεις;</TextUnit>
    <TextUnit id="804" loc="814">ὃς ἐποίησεν τὴν πόλιν ἡμῶν μεστὴν εὑρὼν ἐπιχειλῆ,</TextUnit>
    <TextUnit id="805" loc="815">καὶ πρὸς τούτοις ἀριστώσῃ τὸν Πειραιᾶ προσέμαξεν,</TextUnit>
    <TextUnit id="806" loc="816">ἀφελών τ' οὐδὲν τῶν ἀρχαίων ἰχθῦς καινοὺς παρέθηκεν:</TextUnit>
    <TextUnit id="807" loc="817">σὺ δ' ̓Αθηναίους ἐζήτησας μικροπολίτας ἀποφῆναι</TextUnit>
    <TextUnit id="808" loc="818">διατειχίζων καὶ χρησμῳδῶν, ὁ Θεμιστοκλεῖ ἀντιφερίζων.</TextUnit>
    <TextUnit id="809" loc="819">κἀκεῖνος μὲν φεύγει τὴν γῆν σὺ δ' ̓Αχιλλείων ἀπομάττει.</TextUnit>
    <TextUnit id="810" loc="820">οὔκουν ταυτὶ δεινὸν ἀκούειν ὦ Δῆμ' ἐστίν μ' ὑπὸ τούτου,</TextUnit>
    <TextUnit id="811" loc="821">ὁτιή σε φιλῶ;  παὖ ὦ οὗτος, καὶ μὴ σκέρβολλε πονηρά.</TextUnit>
    <TextUnit id="812" loc="822">πολλοῦ δὲ πολύν με χρόνον καὶ νῦν ἐλελήθης ἐγκρυφιάζων.</TextUnit>
    <TextUnit id="813" loc="823">μιαρώτατος, ὦ Δημακίδιον, καὶ πλεῖστα πανοῦργα δεδρακώς,</TextUnit>
    <TextUnit id="814" loc="824">ὁπόταν χασμᾷ, καὶ τοὺς καυλοὺς</TextUnit>
    <TextUnit id="815" loc="825">τῶν εὐθυνῶν ἐκκαυλίζων</TextUnit>
    <TextUnit id="816" loc="826">καταβροχθίζει, κἀμφοῖν χειροῖν</TextUnit>
    <TextUnit id="817" loc="827">μυστιλᾶται τῶν δημοσίων.</TextUnit>
    <TextUnit id="818" loc="828">οὐ χαιρήσεις, ἀλλά σε κλέπτονθ'</TextUnit>
    <TextUnit id="819" loc="829">αἱρήσω γ'ὼ τρεῖς μυριάδας.</TextUnit>
    <TextUnit id="820" loc="830">τί θαλαττοκοπεῖς καὶ πλατυγίζεις,</TextUnit>
    <TextUnit id="821" loc="831">μιαρώτατος ὢν περὶ τὸν δῆμον</TextUnit>
    <TextUnit id="822" loc="832">τὸν ̓Αθηναίων; καί ς' ἐπιδείξω</TextUnit>
    <TextUnit id="823" loc="833">νὴ τὴν Δήμητρ', ἢ μὴ ζῴην,</TextUnit>
    <TextUnit id="824" loc="834">δωροδοκήσαντ' ἐκ Μυτιλήνης</TextUnit>
    <TextUnit id="825" loc="835">πλεῖν ἢ μνᾶς τετταράκοντα.</TextUnit>
    <TextUnit id="826" loc="836">ὦ πᾶσιν ἀνθρώποις φανεὶς μέγιστον ὠφέλημα,</TextUnit>
    <TextUnit id="827" loc="837">ζηλῶ σε τῆς εὐγλωττίας. εἰ γὰρ ὧδ' ἐποίσεις,</TextUnit>
    <TextUnit id="828" loc="838">μέγιστος ̔Ελλήνων ἔσει, καὶ μόνος καθέξεις</TextUnit>
    <TextUnit id="829" loc="839">τἀν τῇ πόλει τῶν ξυμμάχων τ' ἄρξεις ἔχων τρίαιναν,</TextUnit>
    <TextUnit id="830" loc="840">ᾗ πολλὰ χρήματ' ἐργάσει σείων τε καὶ ταράττων.</TextUnit>
    <TextUnit id="831" loc="841">καὶ μὴ μεθῇς τὸν ἄνδρ', ἐπειδή σοι λαβὴν δέδωκεν:</TextUnit>
    <TextUnit id="832" loc="842">κατεργάσει γὰρ ῥᾳδίως πλευρὰς ἔχων τοιαύτας.</TextUnit>
    <TextUnit id="833" loc="843">οὐκ ὦγαθοὶ ταῦτ' ἐστί πω ταύτῃ μὰ τὸν Ποσειδῶ.</TextUnit>
    <TextUnit id="834" loc="844">ἐμοὶ γάρ ἐστ' εἰργασμένον τοιοῦτον ἔργον ὥστε</TextUnit>
    <TextUnit id="835" loc="845">ἁπαξάπαντας τοὺς ἐμοὺς ἐχθροὺς ἐπιστομίζειν,</TextUnit>
    <TextUnit id="836" loc="846">ἕως ἂν ᾖ τῶν ἀσπίδων τῶν ἐκ Πύλου τι λοιπόν.</TextUnit>
    <TextUnit id="837" loc="847">ἐπίσχες ἐν ταῖς ἀσπίσιν: λαβὴν γὰρ ἐνδέδωκας.</TextUnit>
    <TextUnit id="838" loc="848">οὐ γάρ ς' ἐχρῆν, εἴπερ φιλεῖς τὸν δῆμον, ἐκ προνοίας</TextUnit>
    <TextUnit id="839" loc="849">ταύτας ἐᾶν αὐτοῖσι τοῖς πόρπαξιν ἀνατεθῆναι.</TextUnit>
    <TextUnit id="840" loc="850">ἀλλ' ἐστὶ τοῦτ' ὦ Δῆμε μηχάνημ', ἵν' ἢν σὺ βούλῃ</TextUnit>
    <TextUnit id="841" loc="851">τὸν ἄνδρα κολάσαι τουτονί, σοὶ τοῦτο μὴ κ'γένηται.</TextUnit>
    <TextUnit id="842" loc="852">ὁρᾷς γὰρ αὐτῷ στῖφος οἷόν ἐστι βυρσοπωλῶν</TextUnit>
    <TextUnit id="843" loc="853">νεανιῶν: τούτους δὲ περιοικοῦσι μελιτοπῶλαι</TextUnit>
    <TextUnit id="844" loc="854">καὶ τυροπῶλαι: τοῦτο δ' εἰς ἕν ἐστι συγκεκυφός,</TextUnit>
    <TextUnit id="845" loc="855">ὥστ' εἰ σὺ βριμήσαιο καὶ βλέψειας ὀστρακίνδα,</TextUnit>
    <TextUnit id="846" loc="856">νύκτωρ καθαρπάσαντες ἂν τὰς ἀσπίδας θέοντες</TextUnit>
    <TextUnit id="847" loc="857">τὰς ἐσβολὰς τῶν ἀλφίτων ἂν καταλάβοιεν ἡμῶν.</TextUnit>
    <TextUnit id="848" loc="858">οἴμοι τάλας: ἔχουσι γὰρ πόρπακας; ὦ πόνηρε</TextUnit>
    <TextUnit id="849" loc="859">ὅσον με παρεκόπτου χρόνον τοιαῦτα κρουσιδημῶν.</TextUnit>
    <TextUnit id="850" loc="860">ὦ δαιμόνιε μὴ τοῦ λέγοντος ἴσθι, μηδ' οἰηθῇς</TextUnit>
    <TextUnit id="851" loc="861">ἐμοῦ ποθ' εὑρήσειν φίλον βελτίον': ὅστις εἷς ὢν</TextUnit>
    <TextUnit id="852" loc="862">ἔπαυσα τοὺς ξυνωμότας, καί μ' οὐ λέληθεν οὐδὲν</TextUnit>
    <TextUnit id="853" loc="863">ἐν τῇ πόλει ξυνιστάμενον, ἀλλ' εὐθέως κέκραγα.</TextUnit>
    <TextUnit id="854" loc="864">ὅπερ γὰρ οἱ τὰς ἐγχέλεις θηρώμενοι πέπονθας.</TextUnit>
    <TextUnit id="855" loc="865">ὅταν μὲν ἡ λίμνη καταστῇ, λαμβάνουσιν οὐδέν:</TextUnit>
    <TextUnit id="856" loc="866">ἐὰν δ' ἄνω τε καὶ κάτω τὸν βόρβορον κυκῶσιν,</TextUnit>
    <TextUnit id="857" loc="867">αἱροῦσι: καὶ σὺ λαμβάνεις, ἢν τὴν πόλιν ταράττῃς.</TextUnit>
    <TextUnit id="858" loc="868">ἓν δ' εἰπέ μοι τοσουτονί: σκύτη τοσαῦτα πωλῶν</TextUnit>
    <TextUnit id="859" loc="869">ἔδωκας ἤδη τουτῳὶ κάττυμα παρὰ σεαυτοῦ</TextUnit>
    <TextUnit id="860" loc="870">ταῖς ἐμβάσιν φάσκων φιλεῖν; οὐ δῆτα μὰ τὸν ̓Απόλλω.</TextUnit>
    <TextUnit id="861" loc="871">ἔγνωκας οὖν δῆτ' αὐτὸν οἷός ἐστιν; ἀλλ' ἐγώ σοι</TextUnit>
    <TextUnit id="862" loc="872">ζεῦγος πριάμενος ἐμβάδων τουτὶ φορεῖν δίδωμι.</TextUnit>
    <TextUnit id="863" loc="873">κρίνω ς' ὅσων ἐγᾦδα περὶ τὸν δῆμον ἄνδρ' ἄριστον</TextUnit>
    <TextUnit id="864" loc="874">εὐνούστατόν τε τῇ πόλει καὶ τοῖσι δακτύλοισιν.</TextUnit>
    <TextUnit id="865" loc="875">οὐ δεινὸν οὖν δῆτ' ἐμβάδας τοσουτονὶ δύνασθαι,</TextUnit>
    <TextUnit id="866" loc="876">ἐμοῦ δὲ μὴ μνείαν ἔχειν ὅσων πέπονθας; ὅστις</TextUnit>
    <TextUnit id="867" loc="877">ἔπαυσα τοὺς βινουμένους, τὸν Γρύττον ἐξαλείψας.</TextUnit>
    <TextUnit id="868" loc="878">οὔκουν σε δῆτα ταῦτα δεινόν ἐστι πρωκτοτηρεῖν</TextUnit>
    <TextUnit id="869" loc="879">παῦσαί τε τοὺς βινουμένους; κοὐκ ἔσθ' ὅπως ἐκείνους</TextUnit>
    <TextUnit id="870" loc="880">οὐχὶ φθονῶν ἔπαυσας, ἵνα μὴ ῥήτορες γένωνται.</TextUnit>
    <TextUnit id="871" loc="881">τονδὶ δ' ὁρῶν ἄνευ χιτῶνος ὄντα τηλικοῦτον</TextUnit>
    <TextUnit id="872" loc="882">οὐπώποτ' ἀμφιμασχάλου τὸν Δῆμον ἠξίωσας</TextUnit>
    <TextUnit id="873" loc="883">χειμῶνος ὄντος: ἀλλ' ἐγώ σοι τουτονὶ δίδωμι.</TextUnit>
    <TextUnit id="874" loc="884">τοιουτονὶ Θεμιστοκλῆς οὐπώποτ' ἐπενόησεν.</TextUnit>
    <TextUnit id="875" loc="885">καίτοι σοφὸν κἀκεῖν' ὁ Πειραιεύς: ἔμοιγε μέντοι</TextUnit>
    <TextUnit id="876" loc="886">οὐ μεῖζον εἶναι φαίνετ' ἐξεύρημα τοῦ χιτῶνος.</TextUnit>
    <TextUnit id="877" loc="887">οἴμοι τάλας οἵοις πιθηκισμοῖς με περιελαύνεις.</TextUnit>
    <TextUnit id="878" loc="888">οὔκ, ἀλλ' ὅπερ πίνων ἀνὴρ πέπονθ' ὅταν χεσείῃ,</TextUnit>
    <TextUnit id="879" loc="889">τοῖσιν τρόποις τοῖς σοῖσιν ὥσπερ βλαυτίοισι χρῶμαι.</TextUnit>
    <TextUnit id="880" loc="890">ἀλλ' οὐχ ὑπερβαλεῖ με θωπείαις: ἐγὼ γὰρ αὐτὸν</TextUnit>
    <TextUnit id="881" loc="891">προσαμφιῶ τοδί: σὺ δ' οἴμωζ' ὦ πόνηρ'. ἰαιβοῖ.</TextUnit>
    <TextUnit id="882" loc="892">οὐκ ἐς κόρακας ἀποφθερεῖ βύρσης κάκιστον ὄζων;</TextUnit>
    <TextUnit id="883" loc="893">καὶ τοῦτό γ' ἐπίτηδές σε περιήμπεσχ', ἵνα ς' ἀποπνίξῃ:</TextUnit>
    <TextUnit id="884" loc="894">καὶ πρότερον ἐπεβούλευσέ σοι. τὸν καυλὸν οἶσθ' ἐκεῖνον</TextUnit>
    <TextUnit id="885" loc="895">τοῦ σιλφίου τὸν ἄξιον γενόμενον; οἶδα μέντοι.</TextUnit>
    <TextUnit id="886" loc="896">ἐπίτηδες οὗτος αὐτὸν ἔσπευδ' ἄξιον γενέσθαι,</TextUnit>
    <TextUnit id="887" loc="897">ἵν' ἐσθίοιτ' ὠνούμενοι, κἄπειτ' ἐν ἡλιαίᾳ</TextUnit>
    <TextUnit id="888" loc="898">βδέοντες ἀλλήλους ἀποκτείνειαν οἱ δικασταί.</TextUnit>
    <TextUnit id="889" loc="899">νὴ τὸν Ποσειδῶ καὶ πρὸς ἐμὲ τοῦτ' εἶπ' ἀνὴρ Κόπρειος.</TextUnit>
    <TextUnit id="890" loc="900">οὐ γὰρ τόθ' ὑμεῖς βδεόμενοι δήπου 'γένεσθε πυρροί;</TextUnit>
    <TextUnit id="891" loc="901">καὶ νὴ Δί' ἦν γε τοῦτο Πυρράνδρου τὸ μηχάνημα.</TextUnit>
    <TextUnit id="892" loc="902">οἵοισί μ' ὦ πανοῦργε βωμολοχεύμασιν ταράττεις.</TextUnit>
    <TextUnit id="893" loc="903">ἡ γὰρ θεός μ' ἐκέλευσε νικῆσαί ς' ἀλαζονείαις.</TextUnit>
    <TextUnit id="894" loc="904">ἀλλ' οὐχὶ νικήσεις. ἐγὼ γάρ φημί σοι παρέξειν</TextUnit>
    <TextUnit id="895" loc="905">ὦ Δῆμε μηδὲν δρῶντι μισθοῦ τρύβλιον ῥοφῆσαι.</TextUnit>
    <TextUnit id="896" loc="906">ἐγὼ δὲ κυλίχνιόν γέ σοι καὶ φάρμακον δίδωμι</TextUnit>
    <TextUnit id="897" loc="907">τἀν τοῖσιν ἀντικνημίοις ἑλκύδρια περιαλείφειν.</TextUnit>
    <TextUnit id="898" loc="908">ἐγὼ δὲ τὰς πολιάς γέ σοὐκλέγων νέον ποιήσω.</TextUnit>
    <TextUnit id="899" loc="909">ἰδοὺ δέχου κέρκον λαγῶ τὠφθαλμιδίω περιψῆν.</TextUnit>
    <TextUnit id="900" loc="910">ἀπομυξάμενος ὦ Δῆμέ μου πρὸς τὴν κεφαλὴν ἀποψῶ.</TextUnit>
    <TextUnit id="901" loc="911">ἐμοῦ μὲν οὖν.  ἐμοῦ μὲν οὖν.</TextUnit>
    <TextUnit id="902" loc="912">ἐγώ σε ποιήσω τριηραρχεῖν</TextUnit>
    <TextUnit id="903" loc="913">ἀναλίσκοντα τῶν</TextUnit>
    <TextUnit id="904" loc="914">σαυτοῦ, παλαιὰν ναῦν ἔχοντ',</TextUnit>
    <TextUnit id="905" loc="915">εἰς ἣν ἀναλῶν οὐκ ἐφέξεις</TextUnit>
    <TextUnit id="906" loc="916">οὐδὲ ναυπηγούμενος:</TextUnit>
    <TextUnit id="907" loc="917">διαμηχανήσομαί θ' ὅπως</TextUnit>
    <TextUnit id="908" loc="918">ἂν ἱστίον σαπρὸν λάβῃς.</TextUnit>
    <TextUnit id="909" loc="919">ἁνὴρ παφλάζει, παῦε παῦ',</TextUnit>
    <TextUnit id="910" loc="920">ὑπερζέων: ὑφελκτέον</TextUnit>
    <TextUnit id="911" loc="921">τῶν δᾳδίων ἀπαρυστέον</TextUnit>
    <TextUnit id="912" loc="922">τε τῶν ἀπειλῶν ταυτῃί.</TextUnit>
    <TextUnit id="913" loc="923">δώσεις ἐμοὶ καλὴν δίκην</TextUnit>
    <TextUnit id="914" loc="924">ἰπούμενος ταῖς ἐσφοραῖς.</TextUnit>
    <TextUnit id="915" loc="925">ἐγὼ γὰρ ἐς τοὺς πλουσίους</TextUnit>
    <TextUnit id="916" loc="926">σπεύσω ς' ὅπως ἂν ἐγγραφῇς.</TextUnit>
    <TextUnit id="917" loc="927">ἐγὼ δ' ἀπειλήσω μὲν οὐδέν,</TextUnit>
    <TextUnit id="918" loc="928">εὔχομαι δέ σοι ταδί:</TextUnit>
    <TextUnit id="919" loc="929">τὸ μὲν τάγηνον τευθίδων</TextUnit>
    <TextUnit id="920" loc="930">ἐφεστάναι σίζον: σὲ δὲ</TextUnit>
    <TextUnit id="921" loc="931">γνώμην ἐρεῖν μέλλοντα περὶ</TextUnit>
    <TextUnit id="922" loc="932">Μιλησίων καὶ κερδανεῖν</TextUnit>
    <TextUnit id="923" loc="933">τάλαντον, ἢν κατεργάσῃ,</TextUnit>
    <TextUnit id="924" loc="934">σπεύδειν ὅπως τῶν τευθίδων</TextUnit>
    <TextUnit id="925" loc="935">ἐμπλήμενος φθαίης ἔτ' εἰς</TextUnit>
    <TextUnit id="926" loc="936">ἐκκλησίαν ἐλθών: ἔπειτα</TextUnit>
    <TextUnit id="927" loc="937">πρὶν φαγεῖν ἀνὴρ μεθήκοι,</TextUnit>
    <TextUnit id="928" loc="938">καὶ σὺ τὸ τάλαντον λαβεῖν</TextUnit>
    <TextUnit id="929" loc="939">βουλόμενος ἐσθίων</TextUnit>
    <TextUnit id="930" loc="940">ἐναποπνιγείης.</TextUnit>
    <TextUnit id="931" loc="941">εὖ γε νὴ τὸν Δία καὶ τὸν ̓Απόλλω καὶ τὴν Δήμητρα.</TextUnit>
    <TextUnit id="932" loc="942">κἀμοὶ δοκεῖ: καὶ τἄλλα γ' εἶναι καταφανῶς</TextUnit>
    <TextUnit id="933" loc="943">ἀγαθὸς πολίτης, οἶος οὐδείς πω χρόνου</TextUnit>
    <TextUnit id="934" loc="945">ἀνὴρ γεγένηται τοῖσι πολλοῖς τοὐβολοῦ.</TextUnit>
    <TextUnit id="935" loc="946">σὺ δ' ὦ Παφλαγὼν φάσκων φιλεῖν μ' ἐσκορόδισας.</TextUnit>
    <TextUnit id="936" loc="947">καὶ νῦν ἀπόδος τὸν δακτύλιον, ὡς οὐκέτι</TextUnit>
    <TextUnit id="937" loc="948">ἐμοὶ ταμιεύσεις.   ἔχε: τοσοῦτον δ' ἴσθ' ὅτι,</TextUnit>
    <TextUnit id="938" loc="949">εἰ μή μ' ἐάσεις ἐπιτροπεύειν, ἕτερος αὖ</TextUnit>
    <TextUnit id="939" loc="950">ἐμοῦ πανουργότερός τις ἀναφανήσεται.</TextUnit>
    <TextUnit id="940" loc="951">οὐκ ἔσθ' ὅπως ὁ δακτύλιός ἐσθ' οὑτοσὶ</TextUnit>
    <TextUnit id="941" loc="952">οὑμός: τὸ γοῦν σημεῖον ἕτερον φαίνεται,</TextUnit>
    <TextUnit id="942" loc="953">ἀλλ' ἢ οὐ καθορῶ.   φέρ' ἴδω τί σοι σημεῖον ἦν;</TextUnit>
    <TextUnit id="943" loc="954">δημοῦ βοείου θρῖον ἐξωπτημένον.</TextUnit>
    <TextUnit id="944" loc="955">οὐ τοῦτ' ἔνεστιν.   οὐ τὸ θρῖον; ἀλλὰ τί;</TextUnit>
    <TextUnit id="945" loc="956">λάρος κεχηνὼς ἐπὶ πέτρας δημηγορῶν.</TextUnit>
    <TextUnit id="946" loc="957">αἰβοῖ τάλας.   τί ἔστιν;   ἀπόφερ' ἐκποδών.</TextUnit>
    <TextUnit id="947" loc="958">οὐ τὸν ἐμὸν εἶχεν ἀλλὰ τὸν Κλεωνύμου.</TextUnit>
    <TextUnit id="948" loc="959">παρ' ἐμοῦ δὲ τουτονὶ λαβὼν ταμίευέ μοι.</TextUnit>
    <TextUnit id="949" loc="960">μὴ δῆτά πώ γ' ὦ δέσποτ', ἀντιβολῶ ς' ἐγώ,</TextUnit>
    <TextUnit id="950" loc="961">πρὶν ἄν γε τῶν χρησμῶν ἀκούσῃς τῶν ἐμῶν.</TextUnit>
    <TextUnit id="951" loc="962">καὶ τῶν ἐμῶν νυν.   ἀλλ' ἐὰν τούτῳ πίθῃ,</TextUnit>
    <TextUnit id="952" loc="963">μολγὸν γενέσθαι δεῖ σε.   κἄν γε τουτῳί,</TextUnit>
    <TextUnit id="953" loc="964">ψωλὸν γενέσθαι δεῖ σε μέχρι τοῦ μυρρίνου.</TextUnit>
    <TextUnit id="954" loc="965">ἀλλ' οἵ γ' ἐμοὶ λέγουσιν ὡς ἄρξαι σε δεῖ</TextUnit>
    <TextUnit id="955" loc="966">χώρας ἁπάσης ἐστεφανωμένον ῥόδοις.</TextUnit>
    <TextUnit id="956" loc="967">οὑμοὶ δέ γ' αὖ λέγουσιν ὡς ἁλουργίδα</TextUnit>
    <TextUnit id="957" loc="968">ἔχων κατάπαστον καὶ στεφάνην ἐφ' ἅρματος</TextUnit>
    <TextUnit id="958" loc="969">χρυσοῦ διώξει Σμικύθην καὶ κύριον.</TextUnit>
    <TextUnit id="959" loc="970">καὶ μὴν ἔνεγκ' αὐτοὺς ἰών, ἵν' οὑτοσὶ</TextUnit>
    <TextUnit id="960" loc="971">αὐτῶν ἀκούσῃ.   πάνυ γε. καὶ σύ νυν φέρε.</TextUnit>
    <TextUnit id="961" loc="972">ἰδού.   ἰδοὺ νὴ τὸν Δί': οὐδὲν κωλύει.</TextUnit>
    <TextUnit id="962" loc="973">ἥδιστον φάος ἡμέρας</TextUnit>
    <TextUnit id="963" loc="974">ἔσται τοῖσι παροῦσι καὶ</TextUnit>
    <TextUnit id="964" loc="975">τοῖσι δεῦρ' ἀφικνουμένοις,</TextUnit>
    <TextUnit id="965" loc="976">ἢν Κλέων ἀπόληται.</TextUnit>
    <TextUnit id="966" loc="977">καίτοι πρεσβυτέρων τινῶν</TextUnit>
    <TextUnit id="967" loc="978">οἵων ἀργαλεωτάτων</TextUnit>
    <TextUnit id="968" loc="979">ἐν τῷ δείγματι τῶν δικῶν</TextUnit>
    <TextUnit id="969" loc="980">ἤκους' ἀντιλεγόντων,</TextUnit>
    <TextUnit id="970" loc="981">ὡς εἰ μὴ 'γένεθ' οὗτος ἐν</TextUnit>
    <TextUnit id="971" loc="982">τῇ πόλει μέγας, οὐκ ἂν ἤστην</TextUnit>
    <TextUnit id="972" loc="983">σκεύη δύο χρησίμω,</TextUnit>
    <TextUnit id="973" loc="984">δοῖδυξ οὐδὲ τορύνη.</TextUnit>
    <TextUnit id="974" loc="985">ἀλλὰ καὶ τόδ' ἔγωγε θαυμάζω</TextUnit>
    <TextUnit id="975" loc="986">τῆς ὑομουσίας</TextUnit>
    <TextUnit id="976" loc="987">αὐτοῦ: φασὶ γὰρ αὐτὸν οἱ</TextUnit>
    <TextUnit id="977" loc="988">παῖδες οἳ ξυνεφοίτων,</TextUnit>
    <TextUnit id="978" loc="989">τὴν Δωριστὶ μόνην ἂν ἁρμόττεσθαι</TextUnit>
    <TextUnit id="979" loc="990">θαμὰ τὴν λύραν,</TextUnit>
    <TextUnit id="980" loc="991">ἄλλην δ' οὐκ ἐθέλειν μαθεῖν:</TextUnit>
    <TextUnit id="981" loc="992">κᾆτα τὸν κιθαριστὴν</TextUnit>
    <TextUnit id="982" loc="993">ὀργισθέντ' ἀπάγειν κελεύειν,</TextUnit>
    <TextUnit id="983" loc="994">ὡς ἁρμονίαν ὁ παῖς</TextUnit>
    <TextUnit id="984" loc="995">οὗτος οὐ δύναται μαθεῖν</TextUnit>
    <TextUnit id="985" loc="996">ἢν μὴ Δωροδοκιστί.</TextUnit>
    <TextUnit id="986" loc="997">ἰδοὺ θέασαι, κοὐχ ἅπαντας ἐκφέρω.</TextUnit>
    <TextUnit id="987" loc="998">οἴμ' ὡς χεσείω, κοὐχ ἅπαντας ἐκφέρω.</TextUnit>
    <TextUnit id="988" loc="999">ταυτὶ τί ἔστι;   λόγια.   πάντ';   ἐθαύμασας;</TextUnit>
    <TextUnit id="989" loc="1000">καὶ νὴ Δί' ἔτι γέ μοὔστι κιβωτὸς πλέα.</TextUnit>
    <TextUnit id="990" loc="1001">ἐμοὶ δ' ὑπερῷον καὶ ξυνοικία δύο.</TextUnit>
    <TextUnit id="991" loc="1002">φέρ' ἴδω, τίνος γάρ εἰσιν οἱ χρησμοί ποτε;</TextUnit>
    <TextUnit id="992" loc="1003">οὑμοὶ μέν εἰσι Βάκιδος.   οἱ δὲ σοὶ τίνος;</TextUnit>
    <TextUnit id="993" loc="1004">Γλάνιδος, ἀδελφοῦ τοῦ Βάκιδος γεραιτέρου.</TextUnit>
    <TextUnit id="994" loc="1005">εἰσὶν δὲ περὶ τοῦ;   περὶ ̓Αθηνῶν, περὶ Πύλου,</TextUnit>
    <TextUnit id="995" loc="1006">περὶ σοῦ, περὶ ἐμοῦ, περὶ ἁπάντων πραγμάτων.</TextUnit>
    <TextUnit id="996" loc="1007">οἱ σοὶ δὲ περὶ τοῦ;   περὶ ̓Αθηνῶν, περὶ φακῆς,</TextUnit>
    <TextUnit id="997" loc="1008">περὶ Λακεδαιμονίων, περὶ σκόμβρων νέων,</TextUnit>
    <TextUnit id="998" loc="1009">περὶ τῶν μετρούντων τἄλφιτ' ἐν ἀγορᾷ κακῶς,</TextUnit>
    <TextUnit id="999" loc="1010">περὶ σοῦ, περὶ ἐμοῦ, περὶ ἁπάντων πραγμάτων.</TextUnit>
    <TextUnit id="1000" loc="1011">ἄγε νυν ὅπως αὐτοὺς ἀναγνώσεσθέ μοι,</TextUnit>
    <TextUnit id="1001" loc="1012">καὶ τὸν περὶ ἐμοῦ 'κεῖνον ᾧπερ ἥδομαι,</TextUnit>
    <TextUnit id="1002" loc="1013">ὡς ἐν νεφέλαισιν αἰετὸς γενήσομαι.</TextUnit>
    <TextUnit id="1003" loc="1014">ἄκουε δή νυν καὶ πρόσεχε τὸν νοῦν ἐμοί.</TextUnit>
    <TextUnit id="1004" loc="1015">φράζευ ̓Ερεχθεί̈δη λογίων ὁδόν, ἥν σοι ̓Απόλλων</TextUnit>
    <TextUnit id="1005" loc="1016">ἴαχεν ἐξ ἀδύτοιο διὰ τριπόδων ἐριτίμων.</TextUnit>
    <TextUnit id="1006" loc="1017">σῴζεσθαί ς' ἐκέλευς' ἱερὸν κύνα καρχαρόδοντα,</TextUnit>
    <TextUnit id="1007" loc="1018">ὃς πρὸ σέθεν λάσκων καὶ ὑπὲρ σοῦ δεινὰ κεκραγὼς</TextUnit>
    <TextUnit id="1008" loc="1019">σοὶ μισθὸν ποριεῖ, κἂν μὴ δρᾷ ταῦτ' ἀπολεῖται.</TextUnit>
    <TextUnit id="1009" loc="1020">πολλοὶ γὰρ μίσει σφε κατακρώζουσι κολοιοί.</TextUnit>
    <TextUnit id="1010" loc="1021">ταυτὶ μὰ τὴν Δήμητρ' ἐγὼ οὐκ οἶδ' ὅ τι λέγει.</TextUnit>
    <TextUnit id="1011" loc="1022">τί γάρ ἐστ' ̓Ερεχθεῖ καὶ κολοιοῖς καὶ κυνί;</TextUnit>
    <TextUnit id="1012" loc="1023">ἐγὼ μέν εἰμ' ὁ κύων: πρὸ σοῦ γὰρ ἀπύω:</TextUnit>
    <TextUnit id="1013" loc="1024">σοὶ δ' εἶπε σῴζεσθαί μ' ὁ Φοῖβος τὸν κύνα.</TextUnit>
    <TextUnit id="1014" loc="1025">οὐ τοῦτό φης' ὁ χρησμός, ἀλλ' ὁ κύων ὁδὶ</TextUnit>
    <TextUnit id="1015" loc="1026">ὥσπερ θύρας σοῦ τῶν λογίων παρεσθίει.</TextUnit>
    <TextUnit id="1016" loc="1027">ἐμοὶ γάρ ἐστ' ὀρθῶς περὶ τούτου τοῦ κυνός.</TextUnit>
    <TextUnit id="1017" loc="1028">λέγε νυν: ἐγὼ δὲ πρῶτα λήψομαι λίθον,</TextUnit>
    <TextUnit id="1018" loc="1029">ἵνα μή μ' ὁ χρησμὸς τὸ πέος οὑτοσὶ δάκῃ.</TextUnit>
    <TextUnit id="1019" loc="1030">φράζευ ̓Ερεχθεί̈δη κύνα Κέρβερον ἀνδραποδιστήν,</TextUnit>
    <TextUnit id="1020" loc="1031">ὃς κέρκῴ σαίνων ς' ὁπόταν δειπνῇς ἐπιτηρῶν</TextUnit>
    <TextUnit id="1021" loc="1032">ἐξέδεταί σου τοὔψον, ὅταν σύ ποι ἄλλοσε χάσκῃς:</TextUnit>
    <TextUnit id="1022" loc="1033">ἐσφοιτῶν τ' ἐς τοὐπτάνιον λήσει σε κυνηδὸν</TextUnit>
    <TextUnit id="1023" loc="1034">νύκτωρ τὰς λοπάδας καὶ τὰς νήσους διαλείχων.</TextUnit>
    <TextUnit id="1024" loc="1035">νὴ τὸν Ποσειδῶ πολύ γ' ἄμεινον ὦ Γλάνι.</TextUnit>
    <TextUnit id="1025" loc="1036">ὦ τᾶν ἄκουσον, εἶτα διάκρινον τόδε.</TextUnit>
    <TextUnit id="1026" loc="1037">ἔστι γυνή, τέξει δὲ λέονθ' ἱεραῖς ἐν ̓Αθήναις,</TextUnit>
    <TextUnit id="1027" loc="1038">ὃς περὶ τοῦ δήμου πολλοῖς κώνωψι μαχεῖται</TextUnit>
    <TextUnit id="1028" loc="1039">ὥστε περὶ σκύμνοισι βεβηκώς: τὸν σὺ φυλάξαι,</TextUnit>
    <TextUnit id="1029" loc="1040">τεῖχος ποιήσας ξύλινον πύργους τε σιδηροῦς.</TextUnit>
    <TextUnit id="1030" loc="1041">ταῦτ' οἶσθ' ὅ τι λέγει;   μὰ τὸν ̓Απόλλω 'γὼ μὲν οὔ.</TextUnit>
    <TextUnit id="1031" loc="1042">ἔφραζεν ὁ θεός σοι σαφῶς σῴζειν ἐμέ:</TextUnit>
    <TextUnit id="1032" loc="1043">ἐγὼ γὰρ ἀντὶ τοῦ λέοντός εἰμί σοι.</TextUnit>
    <TextUnit id="1033" loc="1044">καὶ πῶς μ' ἐλελήθης ̓Αντιλέων γεγενημένος;</TextUnit>
    <TextUnit id="1034" loc="1045">ἓν οὐκ ἀναδιδάσκει σε τῶν λογίων ἑκών,</TextUnit>
    <TextUnit id="1035" loc="1046">ὃ μόνον σιδηροῦν ἐστι τεῖχος καὶ ξύλον,</TextUnit>
    <TextUnit id="1036" loc="1047">ἐν ᾧ σε σῴζειν τόνδ' ἐκέλευς' ὁ Λοξίας.</TextUnit>
    <TextUnit id="1037" loc="1048">πῶς δῆτα τοῦτ' ἔφραζεν ὁ θεός;   τουτονὶ</TextUnit>
    <TextUnit id="1038" loc="1049">δῆσαί ς' ἐκέλευ' ἐν πεντεσυρίγγῳ ξύλῳ.</TextUnit>
    <TextUnit id="1039" loc="1050">ταυτὶ τελεῖσθαι τὰ λόγι' ἤδη μοι δοκεῖ.</TextUnit>
    <TextUnit id="1040" loc="1051">μὴ πείθου: φθονεραὶ γὰρ ἐπικρώζουσι κορῶναι.</TextUnit>
    <TextUnit id="1041" loc="1052">ἀλλ' ἱέρακα φίλει μεμνημένος ἐν φρεσὶν ὅς σοι</TextUnit>
    <TextUnit id="1042" loc="1053">ἤγαγε συνδήσας Λακεδαιμονίων κορακίνους.</TextUnit>
    <TextUnit id="1043" loc="1054">τοῦτό γέ τοι Παφλαγὼν παρεκινδύνευσε μεθυσθείς.</TextUnit>
    <TextUnit id="1044" loc="1055">Κεκροπίδη κακόβουλε τί τοῦθ' ἡγεῖ μέγα τοὔργον;</TextUnit>
    <TextUnit id="1045" loc="1056">καί κε γυνὴ φέροι ἄχθος, ἐπεί κεν ἀνὴρ ἀναθείη:</TextUnit>
    <TextUnit id="1046" loc="1057">ἀλλ' οὐκ ἂν μαχέσαιτο: χέσαιτο γάρ, εἰ μαχέσαιτο.</TextUnit>
    <TextUnit id="1047" loc="1058">ἀλλὰ τόδε φράσσαι, πρὸ Πύλου Πύλον ἥν σοι ἔφραζεν.</TextUnit>
    <TextUnit id="1048" loc="1059">ἔστι Πύλος πρὸ Πύλοιο—   τί τοῦτο λέγει, πρὸ Πύλοιο;</TextUnit>
    <TextUnit id="1049" loc="1060">τὰς πυέλους φησὶν καταλήψεσθ' ἐν βαλανείῳ.</TextUnit>
    <TextUnit id="1050" loc="1061">ἐγὼ δ' ἄλουτος τήμερον γενήσομαι;</TextUnit>
    <TextUnit id="1051" loc="1062">οὗτος γὰρ ἡμῶν τὰς πυέλους ἀφήρπασεν.</TextUnit>
    <TextUnit id="1052" loc="1063">ἀλλ' οὑτοσὶ γάρ ἐστι περὶ τοῦ ναυτικοῦ</TextUnit>
    <TextUnit id="1053" loc="1064">ὁ χρησμός, ᾧ σε δεῖ προσέχειν τὸν νοῦν πάνυ.</TextUnit>
    <TextUnit id="1054" loc="1065">προσέχω: σὺ δ' ἀναγίγνωσκε, τοῖς ναύταισί μου</TextUnit>
    <TextUnit id="1055" loc="1066">ὅπως ὁ μισθὸς πρῶτον ἀποδοθήσεται.</TextUnit>
    <TextUnit id="1056" loc="1067">Αἰγεί̈δη φράσσαι κυναλώπεκα, μή σε δολώσῃ,</TextUnit>
    <TextUnit id="1057" loc="1068">λαίθαργον ταχύπουν, δολίαν κερδὼ πολύιδριν.</TextUnit>
    <TextUnit id="1058" loc="1069">οἶσθ' ὅ τι ἐστὶν τοῦτο;   Φιλόστρατος ἡ κυναλώπηξ.</TextUnit>
    <TextUnit id="1059" loc="1070">οὐ τοῦτό φησιν, ἀλλὰ ναῦς ἑκάστοτε</TextUnit>
    <TextUnit id="1060" loc="1071">αἰτεῖ ταχείας ἀργυρολόγους οὑτοσί:</TextUnit>
    <TextUnit id="1061" loc="1072">ταύτας ἀπαυδᾷ μὴ διδόναι ς' ὁ Λοξίας.</TextUnit>
    <TextUnit id="1062" loc="1073">πῶς δὴ τριήρης ἐστὶ κυναλώπηξ;   ὅπως;</TextUnit>
    <TextUnit id="1063" loc="1074">ὅτι ἡ τριήρης ἐστὶ χὠ κύων ταχύ.</TextUnit>
    <TextUnit id="1064" loc="1075">πῶς οὖν ἀλώπηξ προσετέθη πρὸς τῷ κυνί;</TextUnit>
    <TextUnit id="1065" loc="1076">ἀλωπεκίοισι τοὺς στρατιώτας ᾔκασεν,</TextUnit>
    <TextUnit id="1066" loc="1077">ὁτιὴ βότρυς τρώγουσιν ἐν τοῖς χωρίοις.</TextUnit>
    <TextUnit id="1067" loc="1078">εἶεν:</TextUnit>
    <TextUnit id="1068" loc="1079">τούτοις ὁ μισθὸς τοῖς ἀλωπεκίοισι ποῦ;</TextUnit>
    <TextUnit id="1069" loc="1080">ἐγὼ ποριῶ, καὶ τοῦτον ἡμερῶν τριῶν.</TextUnit>
    <TextUnit id="1070" loc="1080">ἀλλ' ἔτι τόνδ' ἐπάκουσον, ὃν εἶπέ σοι ἐξαλέασθαι</TextUnit>
    <TextUnit id="1071" loc="1081">χρησμὸν Λητοί̈δης, Κυλλήνην, μή σε δολώσῃ.</TextUnit>
    <TextUnit id="1072" loc="1082">ποίαν Κυλλήνην;   τὴν τούτου χεῖρ' ἐποίησεν</TextUnit>
    <TextUnit id="1073" loc="1083">Κυλλήνην ὀρθῶς, ὁτιή φης', “ἔμβαλε κυλλῇ.”</TextUnit>
    <TextUnit id="1074" loc="1084">οὐκ ὀρθῶς φράζει: τὴν Κυλλήνην γὰρ ὁ Φοῖβος</TextUnit>
    <TextUnit id="1075" loc="1085">ἐς τὴν χεῖρ' ὀρθῶς ᾐνίξατο τὴν Διοπείθους.</TextUnit>
    <TextUnit id="1076" loc="1086">ἀλλὰ γάρ ἐστιν ἐμοὶ χρησμὸς περὶ σοῦ πτερυγωτός,</TextUnit>
    <TextUnit id="1077" loc="1087">αἰετὸς ὡς γίγνει καὶ πάσης γῆς βασιλεύεις.</TextUnit>
    <TextUnit id="1078" loc="1088">καὶ γὰρ ἐμοί: καὶ γῆς καὶ τῆς ἐρυθρᾶς γε θαλάσσης,</TextUnit>
    <TextUnit id="1079" loc="1089">χὤτι γ' ἐν ̓Εκβατάνοις δικάσεις, λείχων ἐπίπαστα.</TextUnit>
    <TextUnit id="1080" loc="1090">ἀλλ' ἐγὼ εἶδον ὄναρ, καί μοὐδόκει ἡ θεὸς αὐτὴ</TextUnit>
    <TextUnit id="1081" loc="1091">τοῦ δήμου καταχεῖν ἀρυταίνῃ πλουθυγίειαν.</TextUnit>
    <TextUnit id="1082" loc="1092">νὴ Δία καὶ γὰρ ἐγώ: καί μοὐδόκει ἡ θεὸς αὐτὴ</TextUnit>
    <TextUnit id="1083" loc="1093">ἐκ πόλεως ἐλθεῖν καὶ γλαῦξ αὐτῇ 'πικαθῆσθαι:</TextUnit>
    <TextUnit id="1084" loc="1094">εἶτα κατασπένδειν κατὰ τῆς κεφαλῆς ἀρυβάλλῳ</TextUnit>
    <TextUnit id="1085" loc="1095">ἀμβροσίαν κατὰ σοῦ, κατὰ τούτου δὲ σκοροδάλμην.</TextUnit>
    <TextUnit id="1086" loc="1096">ἰοὺ ἰού.</TextUnit>
    <TextUnit id="1087" loc="1097">οὐκ ἦν ἄρ' οὐδεὶς τοῦ Γλάνιδος σοφώτερος.</TextUnit>
    <TextUnit id="1088" loc="1098">καὶ νῦν ἐμαυτὸν ἐπιτρέπω σοι τουτονὶ</TextUnit>
    <TextUnit id="1089" loc="1099">γερονταγωγεῖν κἀναπαιδεύειν πάλιν.</TextUnit>
    <TextUnit id="1090" loc="1100">μήπω γ', ἱκετεύω ς', ἀλλ' ἀνάμεινον, ὡς ἐγὼ</TextUnit>
    <TextUnit id="1091" loc="1101">κριθὰς ποριῶ σοι καὶ βίον καθ' ἡμέραν.</TextUnit>
    <TextUnit id="1092" loc="1102">οὐκ ἀνέχομαι κριθῶν ἀκούων: πολλάκις</TextUnit>
    <TextUnit id="1093" loc="1103">ἐξηπατήθην ὑπό τε σοῦ καὶ Θουφάνους.</TextUnit>
    <TextUnit id="1094" loc="1104">ἀλλ' ἄλφιτ' ἤδη σοι ποριῶ 'σκευασμένα.</TextUnit>
    <TextUnit id="1095" loc="1105">ἐγὼ δὲ μαζίσκας γε διαμεμαγμένας</TextUnit>
    <TextUnit id="1096" loc="1106">καὶ τοὔψον ὀπτόν: μηδὲν ἄλλ' εἰ μὴ 'σθιε.</TextUnit>
    <TextUnit id="1097" loc="1107">ἀνύσατέ νυν ὅ τι περ ποιήσεθ': ὡς ἐγώ,</TextUnit>
    <TextUnit id="1098" loc="1108">ὁπότερος ἂν σφῷν νῦν με μᾶλλον εὖ ποιῇ,</TextUnit>
    <TextUnit id="1099" loc="1109">τούτῳ παραδώσω τῆς πυκνὸς τὰς ἡνίας.</TextUnit>
    <TextUnit id="1100" loc="1110">τρέχοιμ' ἂν εἴσω πρότερος.   οὐ δῆτ' ἀλλ' ἐγώ.</TextUnit>
    <TextUnit id="1101" loc="1111">ὦ Δῆμε καλήν γ' ἔχεις</TextUnit>
    <TextUnit id="1102" loc="1112">ἀρχήν, ὅτε πάντες ἄνθρωποι</TextUnit>
    <TextUnit id="1103" loc="1113">δεδίασί ς' ὥσπερ</TextUnit>
    <TextUnit id="1104" loc="1114">ἄνδρα τύραννον.</TextUnit>
    <TextUnit id="1105" loc="1115">ἀλλ' εὐπαράγωγος εἶ,</TextUnit>
    <TextUnit id="1106" loc="1116">θωπευόμενός τε χαίρεις</TextUnit>
    <TextUnit id="1107" loc="1117">κἀξαπατώμενος,</TextUnit>
    <TextUnit id="1108" loc="1118">πρὸς τόν τε λέγοντ' ἀεὶ</TextUnit>
    <TextUnit id="1109" loc="1119">κέχηνας: ὁ νοῦς δέ σου</TextUnit>
    <TextUnit id="1110" loc="1120">παρὼν ἀποδημεῖ.</TextUnit>
    <TextUnit id="1111" loc="1121">νοῦς οὐκ ἔνι ταῖς κόμαις</TextUnit>
    <TextUnit id="1112" loc="1122">ὑμῶν, ὅτε μ' οὐ φρονεῖν</TextUnit>
    <TextUnit id="1113" loc="1123">νομίζετ': ἐγὼ δ' ἑκὼν</TextUnit>
    <TextUnit id="1114" loc="1124">ταῦτ' ἠλιθιάζω.</TextUnit>
    <TextUnit id="1115" loc="1125">αὐτός τε γὰρ ἥδομαι</TextUnit>
    <TextUnit id="1116" loc="1126">βρύλλων τὸ καθ' ἡμέραν,</TextUnit>
    <TextUnit id="1117" loc="1127">κλέπτοντά τε βούλομαι</TextUnit>
    <TextUnit id="1118" loc="1128">τρέφειν ἕνα προστάτην:</TextUnit>
    <TextUnit id="1119" loc="1129">τοῦτον δ', ὅταν ᾖ πλέως,</TextUnit>
    <TextUnit id="1120" loc="1130">ἄρας ἐπάταξα.</TextUnit>
    <TextUnit id="1121" loc="1131">χοὔτω μὲν ἂν εὖ ποιοῖς,</TextUnit>
    <TextUnit id="1122" loc="1132">εἴ σοι πυκνότης ἔνεστ'</TextUnit>
    <TextUnit id="1123" loc="1133">ἐν τῷ τρόπῳ, ὡς λέγεις,</TextUnit>
    <TextUnit id="1124" loc="1134">τούτῳ πάνυ πολλή,</TextUnit>
    <TextUnit id="1125" loc="1135">εἰ τούσδ' ἐπίτηδες ὥσπερ</TextUnit>
    <TextUnit id="1126" loc="1136">δημοσίους τρέφεις</TextUnit>
    <TextUnit id="1127" loc="1137">ἐν τῇ πυκνί, κᾆθ' ὅταν</TextUnit>
    <TextUnit id="1128" loc="1138">μή σοι τύχῃ ὄψον ὄν,</TextUnit>
    <TextUnit id="1129" loc="1139">τούτων ὃς ἂν ᾖ παχύς,</TextUnit>
    <TextUnit id="1130" loc="1140">θύσας ἐπιδειπνεῖς.</TextUnit>
    <TextUnit id="1131" loc="1141">σκέψασθε δέ μ', εἰ σοφῶς</TextUnit>
    <TextUnit id="1132" loc="1142">αὐτοὺς περιέρχομαι</TextUnit>
    <TextUnit id="1133" loc="1143">τοὺς οἰομένους φρονεῖν</TextUnit>
    <TextUnit id="1134" loc="1144">κἄμ' ἐξαπατύλλειν.</TextUnit>
    <TextUnit id="1135" loc="1145">τηρῶ γὰρ ἑκάστοτ' αὐτοὺς</TextUnit>
    <TextUnit id="1136" loc="1146">οὐδὲ δοκῶν ὁρᾶν</TextUnit>
    <TextUnit id="1137" loc="1147">κλέπτοντας: ἔπειτ' ἀναγκάζω</TextUnit>
    <TextUnit id="1138" loc="1148">πάλιν ἐξεμεῖν</TextUnit>
    <TextUnit id="1139" loc="1149">ἅττ' ἂν κεκλόφωσί μου,</TextUnit>
    <TextUnit id="1140" loc="1150">κημὸν καταμηλῶν.</TextUnit>
    <TextUnit id="1141" loc="1151">ἄπαγ' ἐς μακαρίαν ἐκποδών.   σύ γ' ὦ φθόρε.</TextUnit>
    <TextUnit id="1142" loc="1152">ὦ Δῆμ' ἐγὼ μέντοι παρεσκευασμένος</TextUnit>
    <TextUnit id="1143" loc="1153">τρίπαλαι κάθημαι βουλόμενός ς' εὐεργετεῖν.</TextUnit>
    <TextUnit id="1144" loc="1154">ἐγὼ δὲ δεκάπαλαί γε καὶ δωδεκάπαλαι</TextUnit>
    <TextUnit id="1145" loc="1155">καὶ χιλιόπαλαι καὶ προπαλαιπαλαίπαλαι.</TextUnit>
    <TextUnit id="1146" loc="1156">ἐγὼ δὲ προσδοκῶν γε τρισμυριόπαλαι</TextUnit>
    <TextUnit id="1147" loc="1157">βδελύττομαί σφω καὶ προπαλαιπαλαίπαλαι.</TextUnit>
    <TextUnit id="1148" loc="1158">οἶσθ' οὖν ὃ δρᾶσον;   εἰ δὲ μή, φράσεις γε σύ.</TextUnit>
    <TextUnit id="1149" loc="1160">ἄφες ἀπὸ βαλβίδων ἐμέ τε καὶ τουτονί,</TextUnit>
    <TextUnit id="1150" loc="1161">ἵνα ς' εὖ ποιῶμεν ἐξ ἴσου.   δρᾶν ταῦτα χρή.</TextUnit>
    <TextUnit id="1151" loc="1162">ἄπιτον.   ἰδού.   θέοιτ' ἄν.   ὑποθεῖν οὐκ ἐῶ.</TextUnit>
    <TextUnit id="1152" loc="1163">ἀλλ' ἢ μεγάλως εὐδαιμονήσω τήμερον</TextUnit>
    <TextUnit id="1153" loc="1164">ὑπὸ τῶν ἐραστῶν νὴ Δί' ἢ 'γὼ θρύψομαι.</TextUnit>
    <TextUnit id="1154" loc="1165">ὁρᾷς; ἐγώ σοι πρότερος ἐκφέρω δίφρον.</TextUnit>
    <TextUnit id="1155" loc="1165">ἀλλ' οὐ τράπεζαν, ἀλλ' ἐγὼ προτεραίτερος.</TextUnit>
    <TextUnit id="1156" loc="1166">ἰδοὺ φέρω σοι τήνδε μαζίσκην ἐγὼ</TextUnit>
    <TextUnit id="1157" loc="1167">ἐκ τῶν ὀλῶν τῶν ἐκ Πύλου μεμαγμένην.</TextUnit>
    <TextUnit id="1158" loc="1168">ἐγὼ δὲ μυστίλας μεμυστιλημένας</TextUnit>
    <TextUnit id="1159" loc="1169">ὑπὸ τῆς θεοῦ τῇ χειρὶ τἠλεφαντίνῃ.</TextUnit>
    <TextUnit id="1160" loc="1170">ὡς μέγαν ἄρ' εἶχες ὦ πότνια τὸν δάκτυλον.</TextUnit>
    <TextUnit id="1161" loc="1171">ἐγὼ δ' ἔτνος γε πίσινον εὔχρων καὶ καλόν:</TextUnit>
    <TextUnit id="1162" loc="1172">ἐτόρυνε δ' αὔθ' ἡ Παλλὰς ἡ Πυλαιμάχος.</TextUnit>
    <TextUnit id="1163" loc="1173">ὦ Δῆμ' ἐναργῶς ἡ θεός ς' ἐπισκοπεῖ,</TextUnit>
    <TextUnit id="1164" loc="1174">καὶ νῦν ὑπερέχει σου χύτραν ζωμοῦ πλέαν.</TextUnit>
    <TextUnit id="1165" loc="1175">οἴει γὰρ οἰκεῖσθ' ἂν ἔτι τήνδε τὴν πόλιν,</TextUnit>
    <TextUnit id="1166" loc="1176">εἰ μὴ φανερῶς ἡμῶν ὑπερεῖχε τὴν χύτραν;</TextUnit>
    <TextUnit id="1167" loc="1177">τουτὶ τέμαχός σοὔδωκεν ἡ Φοβεσιστράτη.</TextUnit>
    <TextUnit id="1168" loc="1178">ἡ δ' ̓Οβριμοπάτρα γ' ἑφθὸν ἐκ ζωμοῦ κρέας</TextUnit>
    <TextUnit id="1169" loc="1179">καὶ χόλικος ἠνύστρου τε καὶ γαστρὸς τόμον.</TextUnit>
    <TextUnit id="1170" loc="1180">καλῶς γ' ἐποίησε τοῦ πέπλου μεμνημένη.</TextUnit>
    <TextUnit id="1171" loc="1181">ἡ Γοργολόφα ς' ἐκέλευε τουτουὶ φαγεῖν</TextUnit>
    <TextUnit id="1172" loc="1182">ἐλατῆρος, ἵνα τὰς ναῦς ἐλαύνωμεν καλῶς.</TextUnit>
    <TextUnit id="1173" loc="1183">λαβὲ καὶ ταδί νυν.   καὶ τί τούτοις χρήσομαι</TextUnit>
    <TextUnit id="1174" loc="1184">τοῖς ἐντέροις;   ἐπίτηδες αὔτ' ἔπεμψέ σοι</TextUnit>
    <TextUnit id="1175" loc="1185">ἐς τὰς τριήρεις ἐντερόνειαν ἡ θεός:</TextUnit>
    <TextUnit id="1176" loc="1186">ἐπισκοπεῖ γὰρ περιφανῶς τὸ ναυτικόν.</TextUnit>
    <TextUnit id="1177" loc="1187">ἔχε καὶ πιεῖν κεκραμένον τρία καὶ δύο.</TextUnit>
    <TextUnit id="1178" loc="1188">ὡς ἡδὺς ὦ Ζεῦ καὶ τὰ τρία φέρων καλῶς.</TextUnit>
    <TextUnit id="1179" loc="1189">ἡ Τριτογενὴς γὰρ αὐτὸν ἐνετριτώνισεν.</TextUnit>
    <TextUnit id="1180" loc="1190">λαβέ νυν πλακοῦντος πίονος παρ' ἐμοῦ τόμον.</TextUnit>
    <TextUnit id="1181" loc="1191">παρ' ἐμοῦ δ' ὅλον γε τὸν πλακοῦντα τουτονί.</TextUnit>
    <TextUnit id="1182" loc="1192">ἀλλ' οὐ λαγῷ' ἕξεις ὁπόθεν δῷς, ἀλλ' ἐγώ.</TextUnit>
    <TextUnit id="1183" loc="1193">οἴμοι, πόθεν λαγῷά μοι γενήσεται;</TextUnit>
    <TextUnit id="1184" loc="1194">ὦ θυμὲ νυνὶ βωμολόχον ἔξευρέ τι.</TextUnit>
    <TextUnit id="1185" loc="1195">ὁρᾷς τάδ' ὦ κακόδαιμον;   ὀλίγον μοι μέλει:</TextUnit>
    <TextUnit id="1186" loc="1196">ἐκεινοιὶ γὰρ ὡς ἔμ' ἔρχονταί τινες</TextUnit>
    <TextUnit id="1187" loc="1197">πρέσβεις ἔχοντες ἀργυρίου βαλλάντια.</TextUnit>
    <TextUnit id="1188" loc="1198">ποῦ ποῦ;   τί δέ σοι τοῦτ'; οὐκ ἐάσεις τοὺς ξένους;</TextUnit>
    <TextUnit id="1189" loc="1199">ὦ Δημίδιον ὁρᾷς τὰ λαγῷ' ἅ σοι φέρω;</TextUnit>
    <TextUnit id="1190" loc="1200">οἴμοι τάλας ἀδίκως γε τἄμ' ὑφήρπασας.</TextUnit>
    <TextUnit id="1191" loc="1201">νὴ τὸν Ποσειδῶ καὶ σὺ γὰρ τοὺς ἐκ Πύλου.</TextUnit>
    <TextUnit id="1192" loc="1202">εἴπ', ἀντιβολῶ, πῶς ἐπενόησας ἁρπάσαι;</TextUnit>
    <TextUnit id="1193" loc="1203">τὸ μὲν νόημα τῆς θεοῦ, τὸ δὲ κλέμμ' ἐμόν.</TextUnit>
    <TextUnit id="1194" loc="1204">ἐγὼ δ' ἐκινδύνευς', ἐγὼ δ' ὤπτησά γε.</TextUnit>
    <TextUnit id="1195" loc="1205">ἄπιθ': οὐ γὰρ ἀλλὰ τοῦ παραθέντος ἡ χάρις.</TextUnit>
    <TextUnit id="1196" loc="1206">οἴμοι κακοδαίμων, ὑπεραναιδευθήσομαι.</TextUnit>
    <TextUnit id="1197" loc="1207">τί οὐ διακρίνεις Δῆμ' ὁπότερός ἐστι νῷν</TextUnit>
    <TextUnit id="1198" loc="1208">ἀνὴρ ἀμείνων περὶ σὲ καὶ τὴν γαστέρα;</TextUnit>
    <TextUnit id="1199" loc="1209">τῷ δῆτ' ἂν ὑμᾶς χρησάμενος τεκμηρίῳ</TextUnit>
    <TextUnit id="1200" loc="1210">δόξαιμι κρίνειν τοῖς θεαταῖσιν σοφῶς;</TextUnit>
    <TextUnit id="1201" loc="1211">ἐγὼ φράσω σοι. τὴν ἐμὴν κίστην ἰὼν</TextUnit>
    <TextUnit id="1202" loc="1212">ξύλλαβε σιωπῇ καὶ βασάνισον ἅττ' ἔνι,</TextUnit>
    <TextUnit id="1203" loc="1213">καὶ τὴν Παφλαγόνος: κἀμέλει κρινεῖς καλῶς.</TextUnit>
    <TextUnit id="1204" loc="1214">φέρ' ἴδω τί οὖν ἔνεστιν;   οὐχ ὁρᾷς κενὴν</TextUnit>
    <TextUnit id="1205" loc="1215">ὦ παππίδιον; ἅπαντα γάρ σοι παρεφόρουν.</TextUnit>
    <TextUnit id="1206" loc="1216">αὕτη μὲν ἡ κίστη τὰ τοῦ Δήμου φρονεῖ.</TextUnit>
    <TextUnit id="1207" loc="1217">βάδιζέ νυν καὶ δεῦρο πρὸς τὴν Παφλαγόνος.</TextUnit>
    <TextUnit id="1208" loc="1218">ὁρᾷς τάδ';   οἴμοι τῶν ἀγαθῶν ὅσων πλέα.</TextUnit>
    <TextUnit id="1209" loc="1219">ὅσον τὸ χρῆμα τοῦ πλακοῦντος ἀπέθετο:</TextUnit>
    <TextUnit id="1210" loc="1220">ἐμοὶ δ' ἔδωκεν ἀποτεμὼν τυννουτονί.</TextUnit>
    <TextUnit id="1211" loc="1221">τοιαῦτα μέντοι καὶ πρότερόν ς' ἠργάζετο:</TextUnit>
    <TextUnit id="1212" loc="1222">σοὶ μὲν προσεδίδου μικρὸν ὧν ἐλάμβανεν,</TextUnit>
    <TextUnit id="1213" loc="1223">αὐτὸς δ' ἑαυτῷ παρετίθει τὰ μείζονα.</TextUnit>
    <TextUnit id="1214" loc="1224">ὦ μιαρὲ κλέπτων δή με ταῦτ' ἐξηπάτας;</TextUnit>
    <TextUnit id="1215" loc="1225">ἐγὼ δέ τυ ἐστεφάνιξα κἀδωρησάμαν.</TextUnit>
    <TextUnit id="1216" loc="1226">ἐγὼ δ' ἔκλεπτον ἐπ' ἀγαθῷ γε τῇ πόλει.</TextUnit>
    <TextUnit id="1217" loc="1227">κατάθου ταχέως τὸν στέφανον, ἵν' ἐγὼ τουτῳὶ</TextUnit>
    <TextUnit id="1218" loc="1228">αὐτὸν περιθῶ.   κατάθου ταχέως μαστιγία.</TextUnit>
    <TextUnit id="1219" loc="1229">οὐ δῆτ', ἐπεί μοι χρησμός ἐστι Πυθικὸς</TextUnit>
    <TextUnit id="1220" loc="1230">φράζων ὑφ' οὗ †δεήσει μ'† ἡττᾶσθαι μόνου.</TextUnit>
    <TextUnit id="1221" loc="1231">τοὐμόν γε φράζων ὄνομα καὶ λίαν σαφῶς.</TextUnit>
    <TextUnit id="1222" loc="1232">καὶ μήν ς' ἐλέγξαι βούλομαι τεκμηρίῳ,</TextUnit>
    <TextUnit id="1223" loc="1233">εἴ τι ξυνοίσεις τοῦ θεοῦ τοῖς θεσφάτοις.</TextUnit>
    <TextUnit id="1224" loc="1234">καί σου τοσοῦτον πρῶτον ἐκπειράσομαι:</TextUnit>
    <TextUnit id="1225" loc="1235">παῖς ὢν ἐφοίτας ἐς τίνος διδασκάλου;</TextUnit>
    <TextUnit id="1226" loc="1236">ἐν ταῖσιν εὕστραις κονδύλοις ἡρμοττόμην.</TextUnit>
    <TextUnit id="1227" loc="1237">πῶς εἶπας; ὥς μου χρησμὸς ἅπτεται φρενῶν.</TextUnit>
    <TextUnit id="1228" loc="1238">εἶεν.</TextUnit>
    <TextUnit id="1229" loc="1239">ἐν παιδοτρίβου δὲ τίνα πάλην ἐμάνθανες;</TextUnit>
    <TextUnit id="1230" loc="1240">κλέπτων ἐπιορκεῖν καὶ βλέπειν ἐναντίον:</TextUnit>
    <TextUnit id="1231" loc="1240">ὦ Φοῖβ' ̓́Απολλον Λύκιε τί ποτέ μ' ἐργάσει;</TextUnit>
    <TextUnit id="1232" loc="1241">τέχνην δὲ τίνα ποτ' εἶχες ἐξανδρούμενος;</TextUnit>
    <TextUnit id="1233" loc="1242">ἠλλαντοπώλουν καί τι καὶ βινεσκόμην.</TextUnit>
    <TextUnit id="1234" loc="1243">οἴμοι κακοδαίμων: οὐκέτ' οὐδέν εἰμ' ἐγώ.</TextUnit>
    <TextUnit id="1235" loc="1244">λεπτή τις ἐλπίς ἐστ' ἐφ' ἧς ὀχούμεθα.</TextUnit>
    <TextUnit id="1236" loc="1245">καί μοι τοσοῦτον εἰπέ: πότερον ἐν ἀγορᾷ</TextUnit>
    <TextUnit id="1237" loc="1246">ἠλλαντοπώλεις ἐτεὸν ἢ 'πὶ ταῖς πύλαις;</TextUnit>
    <TextUnit id="1238" loc="1247">ἐπὶ ταῖς πύλαισιν, οὗ τὸ τάριχος ὤνιον.</TextUnit>
    <TextUnit id="1239" loc="1248">οἴμοι πέπρακται τοῦ θεοῦ τὸ θέσφατον.</TextUnit>
    <TextUnit id="1240" loc="1249">κυλίνδετ' εἴσω τόνδε τὸν δυσδαίμονα.</TextUnit>
    <TextUnit id="1241" loc="1250">ὦ στέφανε χαίρων ἄπιθι, κεἴ ς' ἄκων ἐγὼ</TextUnit>
    <TextUnit id="1242" loc="1251">λείπω: σὲ δ' ἄλλος τις λαβὼν κεκτήσεται,</TextUnit>
    <TextUnit id="1243" loc="1252">κλέπτης μὲν οὐκ ἂν μᾶλλον, εὐτυχὴς δ' ἴσως.</TextUnit>
    <TextUnit id="1244" loc="1253">̔Ελλάνιε Ζεῦ σὸν τὸ νικητήριον.</TextUnit>
    <TextUnit id="1245" loc="1254">ὦ χαῖρε καλλίνικε καὶ μέμνης' ὅτι</TextUnit>
    <TextUnit id="1246" loc="1255">ἀνὴρ γεγένησαι δι' ἐμέ: καί ς' αἰτῶ βραχύ,</TextUnit>
    <TextUnit id="1247" loc="1256">ὅπως ἔσομαί σοι Φανὸς ὑπογραφεὺς δικῶν.</TextUnit>
    <TextUnit id="1248" loc="1257">ἐμοὶ δέ γ' ὅ τι σοι τοὔνομ' εἴπ'.   ̓Αγοράκριτος:</TextUnit>
    <TextUnit id="1249" loc="1258">ἐν τἀγορᾷ γὰρ κρινόμενος ἐβοσκόμην.</TextUnit>
    <TextUnit id="1250" loc="1259">̓Αγορακρίτῳ τοίνυν ἐμαυτὸν ἐπιτρέπω,</TextUnit>
    <TextUnit id="1251" loc="1260">καὶ τὸν Παφλαγόνα παραδίδωμι τουτονί.</TextUnit>
    <TextUnit id="1252" loc="1261">καὶ μὴν ἐγώ ς' ὦ Δῆμε θεραπεύσω καλῶς,</TextUnit>
    <TextUnit id="1253" loc="1262">ὥσθ' ὁμολογεῖν σε μηδέν' ἀνθρώπων ἐμοῦ</TextUnit>
    <TextUnit id="1254" loc="1263">ἰδεῖν ἀμείνω τῇ Κεχηναίων πόλει.</TextUnit>
    <TextUnit id="1255" loc="1264">τί κάλλιον ἀρχομένοισιν</TextUnit>
    <TextUnit id="1256" loc="1265">ἢ καταπαυομένοισιν</TextUnit>
    <TextUnit id="1257" loc="1266">ἢ θοᾶν ἵππων ἐλατῆρας ἀείδειν, †μηδὲν ἐς† Λυσίστρατον,</TextUnit>
    <TextUnit id="1258" loc="1267">μηδὲ Θούμαντιν τὸν ἀνέστιον αὖ λυπεῖν ἑκούσῃ καρδίᾳ;</TextUnit>
    <TextUnit id="1259" loc="1268">καὶ γὰρ οὗτος ὦ φίλ' ̓́Απολλον ἀεὶ πεινῇ, θαλεροῖς δακρύοις</TextUnit>
    <TextUnit id="1260" loc="1273">σᾶς ἁπτόμενος φαρέτρας Πυθῶνι δίᾳ μὴ κακῶς πένεσθαι.</TextUnit>
    <TextUnit id="1261" loc="1274">λοιδορῆσαι τοὺς πονηροὺς οὐδέν ἐστ' ἐπίφθονον,</TextUnit>
    <TextUnit id="1262" loc="1275">ἀλλὰ τιμὴ τοῖσι χρηστοῖς, ὅστις εὖ λογίζεται.</TextUnit>
    <TextUnit id="1263" loc="1276">εἰ μὲν οὖν ἄνθρωπος, ὃν δεῖ πόλλ' ἀκοῦσαι καὶ κακά,</TextUnit>
    <TextUnit id="1264" loc="1277">αὐτὸς ἦν ἔνδηλος, οὐκ ἂν ἀνδρὸς ἐμνήσθην φίλου.</TextUnit>
    <TextUnit id="1265" loc="1278">νῦν δ' ̓Αρίγνωτον γὰρ οὐδεὶς ὅστις οὐκ ἐπίσταται,</TextUnit>
    <TextUnit id="1266" loc="1279">ὅστις ἢ τὸ λευκὸν οἶδεν ἢ τὸν ὄρθιον νόμον.</TextUnit>
    <TextUnit id="1267" loc="1280">ἔστιν οὖν ἀδελφὸς αὐτῷ τοὺς τρόπους οὐ συγγενής,</TextUnit>
    <TextUnit id="1268" loc="1281">̓Αριφράδης πονηρός. ἀλλὰ τοῦτο μὲν καὶ βούλεται:</TextUnit>
    <TextUnit id="1269" loc="1282">ἔστι δ' οὐ μόνον πονηρός, οὐ γὰρ οὐδ' ἂν ᾐσθόμην,</TextUnit>
    <TextUnit id="1270" loc="1283">οὐδὲ παμπόνηρος, ἀλλὰ καὶ προσεξηύρηκέ τι.</TextUnit>
    <TextUnit id="1271" loc="1284">τὴν γὰρ αὑτοῦ γλῶτταν αἰσχραῖς ἡδοναῖς λυμαίνεται,</TextUnit>
    <TextUnit id="1272" loc="1285">ἐν κασωρείοισι λείχων τὴν ἀπόπτυστον δρόσον,</TextUnit>
    <TextUnit id="1273" loc="1286">καὶ μολύνων τὴν ὑπήνην καὶ κυκῶν τὰς ἐσχάρας,</TextUnit>
    <TextUnit id="1274" loc="1287">καὶ Πολυμνήστεια ποιῶν καὶ ξυνὼν Οἰωνίχῳ.</TextUnit>
    <TextUnit id="1275" loc="1288">ὅστις οὖν τοιοῦτον ἄνδρα μὴ σφόδρα βδελύττεται,</TextUnit>
    <TextUnit id="1276" loc="1289">οὔ ποτ' ἐκ ταὐτοῦ μεθ' ἡμῶν πίεται ποτηρίου.</TextUnit>
    <TextUnit id="1277" loc="1290">ἦ πολλάκις ἐννυχίαισι</TextUnit>
    <TextUnit id="1278" loc="1291">φροντίσι συγγεγένημαι,</TextUnit>
    <TextUnit id="1279" loc="1294">καὶ διεζήτηχ' ὁπόθεν ποτὲ φαύλως ἐσθίει Κλεώνυμος.</TextUnit>
    <TextUnit id="1280" loc="1295">φασὶ μὲν γὰρ αὐτὸν ἐρεπτόμενον τὰ τῶν ἐχόντων ἀνέρων</TextUnit>
    <TextUnit id="1281" loc="1296">οὐκ ἂν ἐξελθεῖν ἀπὸ τῆς σιπύης: τοὺς δ' ἀντιβολεῖν ἂν ὅμως:</TextUnit>
    <TextUnit id="1282" loc="1297">“ἴθ' ὦ ἄνα πρὸς γονάτων, ἔξελθε καὶ σύγγνωθι τῇ τραπέζῃ.”</TextUnit>
    <TextUnit id="1283" loc="1300">φασὶν ἀλλήλαις ξυνελθεῖν τὰς τριήρεις ἐς λόγον,</TextUnit>
    <TextUnit id="1284" loc="1301">καὶ μίαν λέξαι τιν' αὐτῶν ἥτις ἦν γεραιτέρα:</TextUnit>
    <TextUnit id="1285" loc="1302">“οὐδὲ πυνθάνεσθε ταῦτ' ὦ παρθένοι τἀν τῇ πόλει;</TextUnit>
    <TextUnit id="1286" loc="1303">φασὶν αἰτεῖσθαί τιν' ἡμῶν ἑκατὸν ἐς Καρχηδόνα</TextUnit>
    <TextUnit id="1287" loc="1304">ἄνδρα μοχθηρὸν πολίτην ὀξίνην ̔Υπέρβολον:”</TextUnit>
    <TextUnit id="1288" loc="1305">ταῖς δὲ δόξαι δεινὸν εἶναι τοῦτο κοὐκ ἀνασχετόν,</TextUnit>
    <TextUnit id="1289" loc="1306">καί τιν' εἰπεῖν ἥτις ἀνδρῶν ἆσσον οὐκ ἐληλύθει:</TextUnit>
    <TextUnit id="1290" loc="1307">“ἀποτρόπαἰ οὐ δῆτ' ἐμοῦ γ' ἄρξει ποτ', ἀλλ' ἐάν με χρῇ,</TextUnit>
    <TextUnit id="1291" loc="1308">ὑπὸ τερηδόνων σαπεῖς' ἐνταῦθα καταγηράσομαι:”</TextUnit>
    <TextUnit id="1292" loc="1309">“οὐδὲ Ναυφάντης γε τῆς Ναύσωνος, οὐ δῆτ' ὦ θεοί,</TextUnit>
    <TextUnit id="1293" loc="1310">εἴπερ ἐκ πεύκης γε κἀγὼ καὶ ξύλων ἐπηγνύμην.</TextUnit>
    <TextUnit id="1294" loc="1311">ἢν δ' ἀρέσκῃ ταῦτ' ̓Αθηναίοις, καθῆσθαί μοι δοκεῖ</TextUnit>
    <TextUnit id="1295" loc="1312">ἐς τὸ Θησεῖον πλεούσαις ἢ 'πὶ τῶν σεμνῶν θεῶν.</TextUnit>
    <TextUnit id="1296" loc="1313">οὐ γὰρ ἡμῶν γε στρατηγῶν ἐγχανεῖται τῇ πόλει:</TextUnit>
    <TextUnit id="1297" loc="1314">ἀλλὰ πλείτω χωρὶς αὐτὸς ἐς κόρακας, εἰ βούλεται,</TextUnit>
    <TextUnit id="1298" loc="1315">τὰς σκάφας, ἐν αἷς ἐπώλει τοὺς λύχνους, καθελκύσας.”</TextUnit>
    <TextUnit id="1299" loc="1316">εὐφημεῖν χρὴ καὶ στόμα κλῄειν καὶ μαρτυριῶν ἀπέχεσθαι,</TextUnit>
    <TextUnit id="1300" loc="1317">καὶ τὰ δικαστήρια συγκλῄειν οἷς ἡ πόλις ἥδε γέγηθεν,</TextUnit>
    <TextUnit id="1301" loc="1318">ἐπὶ καιναῖσιν δ' εὐτυχίαισιν παιωνίζειν τὸ θέατρον.</TextUnit>
    <TextUnit id="1302" loc="1319">ὦ ταῖς ἱεραῖς φέγγος ̓Αθήναις καὶ ταῖς νήσοις ἐπίκουρε,</TextUnit>
    <TextUnit id="1303" loc="1320">τίν' ἔχων φήμην ἀγαθὴν ἥκεις, ἐφ' ὅτῳ κνισῶμεν ἀγυιάς;</TextUnit>
    <TextUnit id="1304" loc="1321">τὸν Δῆμον ἀφεψήσας ὑμῖν καλὸν ἐξ αἰσχροῦ πεποίηκα.</TextUnit>
    <TextUnit id="1305" loc="1322">καὶ ποῦ 'στιν νῦν ὦ θαυμαστὰς ἐξευρίσκων ἐπινοίας;</TextUnit>
    <TextUnit id="1306" loc="1323">ἐν ταῖσιν ἰοστεφάνοις οἰκεῖ ταῖς ἀρχαίαισιν ̓Αθήναις.</TextUnit>
    <TextUnit id="1307" loc="1324">πῶς ἂν ἴδοιμεν; ποίαν τιν' ἔχει σκευήν; ποῖος γεγένηται;</TextUnit>
    <TextUnit id="1308" loc="1325">οἷός περ ̓Αριστείδῃ πρότερον καὶ Μιλτιάδῃ ξυνεσίτει.</TextUnit>
    <TextUnit id="1309" loc="1326">ὄψεσθε δέ: καὶ γὰρ ἀνοιγνυμένων ψόφος ἤδη τῶν προπυλαίων.</TextUnit>
    <TextUnit id="1310" loc="1327">ἀλλ' ὀλολύξατε φαινομέναισιν ταῖς ἀρχαίαισιν ̓Αθήναις</TextUnit>
    <TextUnit id="1311" loc="1328">καὶ θαυμασταῖς καὶ πολυύμνοις, ἵν' ὁ κλεινὸς Δῆμος ἐνοικεῖ.</TextUnit>
    <TextUnit id="1312" loc="1329">ὦ ταὶ λιπαραὶ καὶ ἰοστέφανοι καὶ ἀριζήλωτοι ̓Αθῆναι,</TextUnit>
    <TextUnit id="1313" loc="1330">δείξατε τὸν τῆς ̔Ελλάδος ὑμῖν καὶ τῆς γῆς τῆσδε μόναρχον.</TextUnit>
    <TextUnit id="1314" loc="1331">ὅδ' ἐκεῖνος ὁρᾶν τεττιγοφόρας, ἀρχαίῳ σχήματι λαμπρός,</TextUnit>
    <TextUnit id="1315" loc="1332">οὐ χοιρινῶν ὄζων ἀλλὰ σπονδῶν, σμύρνῃ κατάλειπτος.</TextUnit>
    <TextUnit id="1316" loc="1333">χαῖρ' ὦ βασιλεῦ τῶν ̔Ελλήνων: καί σοι ξυγχαίρομεν ἡμεῖς.</TextUnit>
    <TextUnit id="1317" loc="1334">τῆς γὰρ πόλεως ἄξια πράττεις καὶ τοῦ 'ν Μαραθῶνι τροπαίου.</TextUnit>
    <TextUnit id="1318" loc="1335">ὦ φίλτατ' ἀνδρῶν ἐλθὲ δεῦρ' ̓Αγοράκριτε.</TextUnit>
    <TextUnit id="1319" loc="1336">ὅσα με δέδρακας ἀγάθ' ἀφεψήσας.   ἐγώ;</TextUnit>
    <TextUnit id="1320" loc="1337">ἀλλ' ὦ μέλ' οὐκ οἶσθ' οἷος ἦσθ' αὐτὸς πάρος,</TextUnit>
    <TextUnit id="1321" loc="1338">οὐδ' οἷ' ἔδρας: ἐμὲ γὰρ νομίζοις ἂν θεόν.</TextUnit>
    <TextUnit id="1322" loc="1339">τί δ' ἔδρων, κάτειπέ μοι, πρὸ τοῦ; ποῖός τις ἦ;</TextUnit>
    <TextUnit id="1323" loc="1340">πρῶτον μέν, ὁπότ' εἴποι τις ἐν τἠκκλησίᾳ,</TextUnit>
    <TextUnit id="1324" loc="1341">“ὦ Δῆμ' ἐραστής εἰμι σὸς φιλῶ τέ σε</TextUnit>
    <TextUnit id="1325" loc="1342">καὶ κήδομαί σου καὶ προβουλεύω μόνος,”</TextUnit>
    <TextUnit id="1326" loc="1343">τούτοις ὁπότε χρήσαιτό τις προοιμίοις,</TextUnit>
    <TextUnit id="1327" loc="1344">ἀνωρτάλιζες κἀκερουτίας.   ἐγώ;</TextUnit>
    <TextUnit id="1328" loc="1345">εἶτ' ἐξαπατήσας ς' ἀντὶ τούτων ᾤχετο.</TextUnit>
    <TextUnit id="1329" loc="1346">τί φῄς;</TextUnit>
    <TextUnit id="1330" loc="1347">ταυτί μ' ἔδρων, ἐγὼ δὲ τοῦτ' οὐκ ᾐσθόμην;</TextUnit>
    <TextUnit id="1331" loc="1348">τὰ δ' ὦτά γ' ἄν σου νὴ Δί' ἐξεπετάννυτο</TextUnit>
    <TextUnit id="1332" loc="1349">ὥσπερ σκιάδειον καὶ πάλιν ξυνήγετο.</TextUnit>
    <TextUnit id="1333" loc="1350">οὕτως ἀνόητος ἐγεγενήμην καὶ γέρων;</TextUnit>
    <TextUnit id="1334" loc="1350">καὶ νὴ Δί' εἴ γε δύο λεγοίτην ῥήτορε,</TextUnit>
    <TextUnit id="1335" loc="1351">ὁ μὲν ποιεῖσθαι ναῦς μακρὰς ὁ δ' ἕτερος αὖ</TextUnit>
    <TextUnit id="1336" loc="1352">καταμισθοφορῆσαι τοῦθ', ὁ τὸν μισθὸν λέγων</TextUnit>
    <TextUnit id="1337" loc="1353">τὸν τὰς τριήρεις παραδραμὼν ἂν ᾤχετο.</TextUnit>
    <TextUnit id="1338" loc="1354">οὗτος τί κύπτεις; οὐχὶ κατὰ χώραν μενεῖς;</TextUnit>
    <TextUnit id="1339" loc="1355">αἰσχύνομαί τοι ταῖς πρότερον ἁμαρτίαις.</TextUnit>
    <TextUnit id="1340" loc="1356">ἀλλ' οὐ σὺ τούτων αἴτιος, μὴ φροντίσῃς,</TextUnit>
    <TextUnit id="1341" loc="1357">ἀλλ' οἵ σε ταῦτ' ἐξηπάτων. νυνδὶ φράσον:</TextUnit>
    <TextUnit id="1342" loc="1358">ἐάν τις εἴπῃ βωμολόχος ξυνήγορος:</TextUnit>
    <TextUnit id="1343" loc="1359">“οὐκ ἔστιν ὑμῖν τοῖς δικασταῖς ἄλφιτα,</TextUnit>
    <TextUnit id="1344" loc="1360">εἰ μὴ καταγνώσεσθε ταύτην τὴν δίκην:”</TextUnit>
    <TextUnit id="1345" loc="1361">τοῦτον τί δράσεις, εἰπέ, τὸν ξυνήγορον;</TextUnit>
    <TextUnit id="1346" loc="1362">ἄρας μετέωρον ἐς τὸ βάραθρον ἐμβαλῶ,</TextUnit>
    <TextUnit id="1347" loc="1363">ἐκ τοῦ λάρυγγος ἐκκρεμάσας ̔Υπέρβολον.</TextUnit>
    <TextUnit id="1348" loc="1364">τουτὶ μὲν ὀρθῶς καὶ φρονίμως ἤδη λέγεις:</TextUnit>
    <TextUnit id="1349" loc="1365">τὰ δ' ἄλλα, φέρ' ἴδω, πῶς πολιτεύσει φράσον.</TextUnit>
    <TextUnit id="1350" loc="1366">πρῶτον μὲν ὁπόσοι ναῦς ἐλαύνουσιν μακράς,</TextUnit>
    <TextUnit id="1351" loc="1367">καταγομένοις τὸν μισθὸν ἀποδώσω 'ντελῆ.</TextUnit>
    <TextUnit id="1352" loc="1368">πολλοῖς γ' ὑπολίσφοις πυγιδίοισιν ἐχαρίσω.</TextUnit>
    <TextUnit id="1353" loc="1369">ἔπειθ' ὁπλίτης ἐντεθεὶς ἐν καταλόγῳ</TextUnit>
    <TextUnit id="1354" loc="1370">οὐδεὶς κατὰ σπουδὰς μετεγγραφήσεται,</TextUnit>
    <TextUnit id="1355" loc="1371">ἀλλ' ὥσπερ ἦν τὸ πρῶτον ἐγγεγράψεται.</TextUnit>
    <TextUnit id="1356" loc="1372">τοῦτ' ἔδακε τὸν πόρπακα τὸν Κλεωνύμου.</TextUnit>
    <TextUnit id="1357" loc="1373">οὐδ' ἀγοράσει γ' ἀγένειος οὐδεὶς ἐν ἀγορᾷ.</TextUnit>
    <TextUnit id="1358" loc="1374">ποῦ δῆτα Κλεισθένης ἀγοράσει καὶ Στράτων;</TextUnit>
    <TextUnit id="1359" loc="1375">τὰ μειράκια ταυτὶ λέγω τἀν τῷ μύρῳ,</TextUnit>
    <TextUnit id="1360" loc="1376">ἃ στωμυλεῖται τοιαδὶ καθήμενα:</TextUnit>
    <TextUnit id="1361" loc="1377">“σοφός γ' ὁ Φαίαξ δεξιῶς τ' οὐκ ἀπέθανεν.</TextUnit>
    <TextUnit id="1362" loc="1378">συνερτικὸς γάρ ἐστι καὶ περαντικός,</TextUnit>
    <TextUnit id="1363" loc="1379">καὶ γνωμοτυπικὸς καὶ σαφὴς καὶ κρουστικός,</TextUnit>
    <TextUnit id="1364" loc="1380">καταληπτικός τ' ἄριστα τοῦ θορυβητικοῦ.”</TextUnit>
    <TextUnit id="1365" loc="1381">οὔκουν καταδακτυλικὸς σὺ τοῦ λαλητικοῦ;</TextUnit>
    <TextUnit id="1366" loc="1382">μὰ Δί' ἀλλ' ἀναγκάσω κυνηγετεῖν ἐγὼ</TextUnit>
    <TextUnit id="1367" loc="1383">τούτους ἅπαντας, παυσαμένους ψηφισμάτων.</TextUnit>
    <TextUnit id="1368" loc="1384">ἔχε νυν ἐπὶ τούτοις τουτονὶ τὸν ὀκλαδίαν,</TextUnit>
    <TextUnit id="1369" loc="1385">καὶ παῖδ' ἐνόρχην, ὅσπερ οἴσει τόνδε σοι:</TextUnit>
    <TextUnit id="1370" loc="1386">κἄν που δοκῇ σοι, τοῦτον ὀκλαδίαν ποίει.</TextUnit>
    <TextUnit id="1371" loc="1387">μακάριος ἐς τἀρχαῖα δὴ καθίσταμαι.</TextUnit>
    <TextUnit id="1372" loc="1388">φήσεις γ', ἐπειδὰν τὰς τριακοντούτιδας</TextUnit>
    <TextUnit id="1373" loc="1389">σπονδὰς παραδῶ σοι. δεῦρ' ἴθ' αἱ Σπονδαὶ ταχύ.</TextUnit>
    <TextUnit id="1374" loc="1390">ὦ Ζεῦ πολυτίμηθ' ὡς καλαί: πρὸς τῶν θεῶν,</TextUnit>
    <TextUnit id="1375" loc="1391">ἔξεστιν αὐτῶν κατατριακοντουτίσαι;</TextUnit>
    <TextUnit id="1376" loc="1392">πῶς ἔλαβες αὐτὰς ἐτέον;   οὐ γὰρ ὁ Παφλαγὼν</TextUnit>
    <TextUnit id="1377" loc="1393">ἀπέκρυπτε ταύτας ἔνδον, ἵνα σὺ μὴ λάβῃς;</TextUnit>
    <TextUnit id="1378" loc="1394">νῦν οὖν ἐγώ σοι παραδίδωμ' ἐς τοὺς ἀγροὺς</TextUnit>
    <TextUnit id="1379" loc="1395">αὐτὰς ἰέναι λαβόντα.   τὸν δὲ Παφλαγόνα,</TextUnit>
    <TextUnit id="1380" loc="1396">ὃς ταῦτ' ἔδρασεν, εἴφ' ὅ τι ποιήσεις κακόν.</TextUnit>
    <TextUnit id="1381" loc="1397">οὐδὲν μέγ' ἀλλ' ἢ τὴν ἐμὴν ἕξει τέχνην:</TextUnit>
    <TextUnit id="1382" loc="1398">ἐπὶ ταῖς πύλαις ἀλλαντοπωλήσει μόνος,</TextUnit>
    <TextUnit id="1383" loc="1399">τὰ κύνεια μιγνὺς τοῖς ὀνείοις πράγμασιν,</TextUnit>
    <TextUnit id="1384" loc="1400">μεθύων τε ταῖς πόρναισι λοιδορήσεται,</TextUnit>
    <TextUnit id="1385" loc="1401">κἀκ τῶν βαλανείων πίεται τὸ λούτριον.</TextUnit>
    <TextUnit id="1386" loc="1402">εὖ γ' ἐπενόησας οὗπέρ ἐστιν ἄξιος,</TextUnit>
    <TextUnit id="1387" loc="1403">πόρναισι καὶ βαλανεῦσι διακεκραγέναι,</TextUnit>
    <TextUnit id="1388" loc="1404">καί ς' ἀντὶ τούτων ἐς τὸ πρυτανεῖον καλῶ</TextUnit>
    <TextUnit id="1389" loc="1405">ἐς τὴν ἕδραν θ', ἵν' ἐκεῖνος ἦν ὁ φαρμακός.</TextUnit>
    <TextUnit id="1390" loc="1406">ἕπου δὲ ταυτηνὶ λαβὼν τὴν βατραχίδα:</TextUnit>
    <TextUnit id="1391" loc="1407">κἀκεῖνον ἐκφερέτω τις ὡς ἐπὶ τὴν τέχνην,</TextUnit>
    <TextUnit id="1392" loc="1408">ἵν' ἴδωσιν αὐτὸν οἷς ἐλωβᾶθ' οἱ ξένοι.</TextUnit>
  </Text>
</TessDocument>
