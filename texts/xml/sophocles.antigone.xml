<?xml version="1.0" encoding="UTF-8"?>
<TessDocument id="sophocles.antigone">
  <Metadata>
    <Author>sophocles</Author>
    <Display>Antigone</Display>
    <Abbr>soph. ant.</Abbr>
    <Lang>grc</Lang>
    <Prose>0</Prose>
    <PrintSource>Sophocles. Sophocles. Vol 1: Oedipus the king. Oedipus at Colonus. Antigone. With an English translation by F. Storr. The Loeb classical library, 20. Francis Storr. London; New York. William Heinemann Ltd.; The Macmillan Company. 1912.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0185</DigitalSourceURL>
    <AddedBy>Rudra Chakraborty</AddedBy>
    <URI>urn:cts:greekLit:tlg0011.tlg002.perseus-grc1</URI>
  </Metadata>
  <Text>
    <TextUnit id="0" loc="1">ὦ κοινὸν αὐτάδελφον ̓Ισμήνης κάρα,</TextUnit>
    <TextUnit id="1" loc="2">ἆρ' οἶσθ' ὅ τι Ζεὺς τῶν ἀπ' Οἰδίπου κακῶν</TextUnit>
    <TextUnit id="2" loc="3">ὁποῖον οὐχὶ νῷν ἔτι ζώσαιν τελεῖ;</TextUnit>
    <TextUnit id="3" loc="4">οὐδὲν γὰρ οὔτ' ἀλγεινὸν οὔτ' ἄτης ἄτερ</TextUnit>
    <TextUnit id="4" loc="5">οὔτ' αἰσχρὸν οὔτ' ἄτιμόν ἐσθ', ὁποῖον οὐ</TextUnit>
    <TextUnit id="5" loc="6">τῶν σῶν τε κἀμῶν οὐκ ὄπωπ' ἐγὼ κακῶν.</TextUnit>
    <TextUnit id="6" loc="7">καὶ νῦν τί τοῦτ' αὖ φασι πανδήμῳ πόλει</TextUnit>
    <TextUnit id="7" loc="8">κήρυγμα θεῖναι τὸν στρατηγὸν ἀρτίως;</TextUnit>
    <TextUnit id="8" loc="9">ἔχεις τι κεἰσήκουσας; ἤ σε λανθάνει</TextUnit>
    <TextUnit id="9" loc="10">πρὸς τοὺς φίλους στείχοντα τῶν ἐχθρῶν κακά;</TextUnit>
    <TextUnit id="10" loc="11">ἐμοὶ μὲν οὐδεὶς μῦθος, ̓Αντιγόνη φίλων</TextUnit>
    <TextUnit id="11" loc="12">οὔθ' ἡδὺς οὔτ' ἀλγεινὸς ἵκετ' ἐξ ὅτου</TextUnit>
    <TextUnit id="12" loc="13">δυοῖν ἀδελφοῖν ἐστερήθημεν δύο,</TextUnit>
    <TextUnit id="13" loc="14">μιᾷ θανόντοιν ἡμέρᾳ διπλῇ χερί:</TextUnit>
    <TextUnit id="14" loc="15">ἐπεὶ δὲ φροῦδός ἐστιν ̓Αργείων στρατὸς</TextUnit>
    <TextUnit id="15" loc="16">ἐν νυκτὶ τῇ νῦν, οὐδὲν οἶδ' ὑπέρτερον,</TextUnit>
    <TextUnit id="16" loc="17">οὔτ' εὐτυχοῦσα μᾶλλον οὔτ' ἀτωμένη.</TextUnit>
    <TextUnit id="17" loc="18">ᾔδη καλῶς, καί ς' ἐκτὸς αὐλείων πυλῶν</TextUnit>
    <TextUnit id="18" loc="19">τοῦδ' οὕνεκ' ἐξέπεμπον, ὡς μόνη κλύοις.</TextUnit>
    <TextUnit id="19" loc="20">τί δ' ἔστι; δηλοῖς γάρ τι καλχαίνους' ἔπος.</TextUnit>
    <TextUnit id="20" loc="21">οὐ γὰρ τάφου νῷν τὼ κασιγνήτω Κρέων</TextUnit>
    <TextUnit id="21" loc="22">τὸν μὲν προτίσας, τὸν δ' ἀτιμάσας ἔχει;</TextUnit>
    <TextUnit id="22" loc="23">̓Ετεοκλέα μέν, ὡς λέγουσι, σὺν δίκης</TextUnit>
    <TextUnit id="23" loc="24">χρήσει δικαίᾳ καὶ νόμου κατὰ χθονὸς</TextUnit>
    <TextUnit id="24" loc="25">ἔκρυψε τοῖς ἔνερθεν ἔντιμον νεκροῖς:</TextUnit>
    <TextUnit id="25" loc="26">τὸν δ' ἀθλίως θανόντα Πολυνείκους νέκυν</TextUnit>
    <TextUnit id="26" loc="27">ἀστοῖσί φασιν ἐκκεκηρῦχθαι τὸ μὴ</TextUnit>
    <TextUnit id="27" loc="28">τάφῳ καλύψαι μηδὲ κωκῦσαί τινα,</TextUnit>
    <TextUnit id="28" loc="29">ἐᾶν δ' ἄκλαυτον, ἄταφον, οἰωνοῖς γλυκὺν</TextUnit>
    <TextUnit id="29" loc="30">θησαυρὸν εἰσορῶσι πρὸς χάριν βορᾶς.</TextUnit>
    <TextUnit id="30" loc="31">τοιαῦτά φασι τὸν ἀγαθὸν Κρέοντα σοὶ</TextUnit>
    <TextUnit id="31" loc="32">κἀμοί, λέγω γὰρ κἀμέ, κηρύξαντ' ἔχειν,</TextUnit>
    <TextUnit id="32" loc="33">καὶ δεῦρο νεῖσθαι ταῦτα τοῖσι μὴ εἰδόσιν</TextUnit>
    <TextUnit id="33" loc="34">σαφῆ προκηρύξοντα, καὶ τὸ πρᾶγμ' ἄγειν</TextUnit>
    <TextUnit id="34" loc="35">οὐχ ὡς παρ' οὐδέν, ἀλλ' ὃς ἂν τούτων τι δρᾷ,</TextUnit>
    <TextUnit id="35" loc="36">φόνον προκεῖσθαι δημόλευστον ἐν πόλει.</TextUnit>
    <TextUnit id="36" loc="37">οὕτως ἔχει σοι ταῦτα, καὶ δείξεις τάχα</TextUnit>
    <TextUnit id="37" loc="38">εἴτ' εὐγενὴς πέφυκας εἴτ' ἐσθλῶν κακή.</TextUnit>
    <TextUnit id="38" loc="39">τί δ', ὦ ταλαῖφρον, εἰ τάδ' ἐν τούτοις, ἐγὼ</TextUnit>
    <TextUnit id="39" loc="40">λύους' ἂν ἢ 'φάπτουσα προσθείμην πλέον;</TextUnit>
    <TextUnit id="40" loc="41">εἰ ξυμπονήσεις καὶ ξυνεργάσει σκόπει.</TextUnit>
    <TextUnit id="41" loc="42">ποῖόν τι κινδύνευμα; ποῦ γνώμης ποτ' εἰ;</TextUnit>
    <TextUnit id="42" loc="43">εἰ τὸν νεκρὸν ξὺν τῇδε κουφιεῖς χερί.</TextUnit>
    <TextUnit id="43" loc="44">ἢ γὰρ νοεῖς θάπτειν σφ', ἀπόρρητον πόλει;</TextUnit>
    <TextUnit id="44" loc="45">τὸν γοῦν ἐμὸν καὶ τὸν σόν ἢν σὺ μὴ θέλῃς</TextUnit>
    <TextUnit id="45" loc="46">ἀδελφόν: οὐ γὰρ δὴ προδοῦς' ἁλώσομαι.</TextUnit>
    <TextUnit id="46" loc="47">ὦ σχετλία, Κρέοντος ἀντειρηκότος;</TextUnit>
    <TextUnit id="47" loc="48">ἀλλ' οὐδὲν αὐτῷ τῶν ἐμῶν μ' εἴργειν μέτα.</TextUnit>
    <TextUnit id="48" loc="49">οἴμοι. φρόνησον, ὦ κασιγνήτη, πατὴρ</TextUnit>
    <TextUnit id="49" loc="50">ὡς νῷν ἀπεχθὴς δυσκλεής τ' ἀπώλετο,</TextUnit>
    <TextUnit id="50" loc="51">πρὸς αὐτοφώρων ἀμπλακημάτων διπλᾶς</TextUnit>
    <TextUnit id="51" loc="52">ὄψεις ἀράξας αὐτὸς αὐτουργῷ χερί.</TextUnit>
    <TextUnit id="52" loc="53">ἔπειτα μήτηρ καὶ γυνή, διπλοῦν ἔπος,</TextUnit>
    <TextUnit id="53" loc="54">πλεκταῖσιν ἀρτάναισι λωβᾶται βίον:</TextUnit>
    <TextUnit id="54" loc="55">τρίτον δ' ἀδελφὼ δύο μίαν καθ' ἡμέραν</TextUnit>
    <TextUnit id="55" loc="56">αὐτοκτονοῦντε τὼ ταλαιπώρω μόρον</TextUnit>
    <TextUnit id="56" loc="57">κοινὸν κατειργάσαντ' ἐπαλλήλοιν χεροῖν.</TextUnit>
    <TextUnit id="57" loc="58">νῦν δ' αὖ μόνα δὴ νὼ λελειμμένα σκόπει</TextUnit>
    <TextUnit id="58" loc="59">ὅσῳ κάκιστ' ὀλούμεθ', εἰ νόμου βίᾳ</TextUnit>
    <TextUnit id="59" loc="60">ψῆφον τυράννων ἢ κράτη παρέξιμεν.</TextUnit>
    <TextUnit id="60" loc="61">ἀλλ' ἐννοεῖν χρὴ τοῦτο μὲν γυναῖχ' ὅτι</TextUnit>
    <TextUnit id="61" loc="62">ἔφυμεν, ὡς πρὸς ἄνδρας οὐ μαχουμένα.</TextUnit>
    <TextUnit id="62" loc="63">ἔπειτα δ' οὕνεκ' ἀρχόμεσθ' ἐκ κρεισσόνων,</TextUnit>
    <TextUnit id="63" loc="64">καὶ ταῦτ' ἀκούειν κἄτι τῶνδ' ἀλγίονα.</TextUnit>
    <TextUnit id="64" loc="65">ἐγὼ μὲν οὖν αἰτοῦσα τοὺς ὑπὸ χθονὸς</TextUnit>
    <TextUnit id="65" loc="66">ξύγγνοιαν ἴσχειν, ὡς βιάζομαι τάδε,</TextUnit>
    <TextUnit id="66" loc="67">τοῖς ἐν τέλει βεβῶσι πείσομαι: τὸ γὰρ</TextUnit>
    <TextUnit id="67" loc="68">περισσὰ πράσσειν οὐκ ἔχει νοῦν οὐδένα.</TextUnit>
    <TextUnit id="68" loc="69">οὔτ' ἂν κελεύσαιμ' οὔτ' ἄν, εἰ θέλοις ἔτι</TextUnit>
    <TextUnit id="69" loc="70">πράσσειν, ἐμοῦ γ' ἂν ἡδέως δρῴης μέτα.</TextUnit>
    <TextUnit id="70" loc="71">ἀλλ' ἴσθ' ὁποῖά σοι δοκεῖ, κεῖνον δ' ἐγὼ</TextUnit>
    <TextUnit id="71" loc="72">θάψω: καλόν μοι τοῦτο ποιούσῃ θανεῖν.</TextUnit>
    <TextUnit id="72" loc="73">φίλη μετ' αὐτοῦ κείσομαι, φίλου μέτα,</TextUnit>
    <TextUnit id="73" loc="74">ὅσια πανουργήσας'. ἐπεὶ πλείων χρόνος</TextUnit>
    <TextUnit id="74" loc="75">ὃν δεῖ μ' ἀρέσκειν τοῖς κάτω τῶν ἐνθάδε.</TextUnit>
    <TextUnit id="75" loc="76">ἐκεῖ γὰρ αἰεὶ κείσομαι: σοὶ δ', εἰ δοκεῖ,</TextUnit>
    <TextUnit id="76" loc="77">τὰ τῶν θεῶν ἔντιμ' ἀτιμάσας' ἔχε.</TextUnit>
    <TextUnit id="77" loc="78">ἐγὼ μὲν οὐκ ἄτιμα ποιοῦμαι, τὸ δὲ</TextUnit>
    <TextUnit id="78" loc="79">βίᾳ πολιτῶν δρᾶν ἔφυν ἀμήχανος.</TextUnit>
    <TextUnit id="79" loc="80">σὺ μὲν τάδ' ἂν προὔχοι': ἐγὼ δὲ δὴ τάφον</TextUnit>
    <TextUnit id="80" loc="81">χώσους' ἀδελφῷ φιλτάτῳ πορεύσομαι.</TextUnit>
    <TextUnit id="81" loc="82">οἴμοι ταλαίνης, ὡς ὑπερδέδοικά σου.</TextUnit>
    <TextUnit id="82" loc="83">μὴ 'μοῦ προτάρβει: τὸν σὸν ἐξόρθου πότμον.</TextUnit>
    <TextUnit id="83" loc="84">ἀλλ' οὖν προμηνύσῃς γε τοῦτο μηδενὶ</TextUnit>
    <TextUnit id="84" loc="85">τοὔργον, κρυφῇ δὲ κεῦθε, σὺν δ' αὔτως ἐγώ.</TextUnit>
    <TextUnit id="85" loc="86">οἴμοι, καταύδα: πολλὸν ἐχθίων ἔσει</TextUnit>
    <TextUnit id="86" loc="87">σιγῶς', ἐὰν μὴ πᾶσι κηρύξῃς τάδε.</TextUnit>
    <TextUnit id="87" loc="88">θερμὴν ἐπὶ ψυχροῖσι καρδίαν ἔχεις.</TextUnit>
    <TextUnit id="88" loc="89">ἀλλ' οἶδ' ἀρέσκους' οἷς μάλισθ' ἁδεῖν με χρή.</TextUnit>
    <TextUnit id="89" loc="90">εἰ καὶ δυνήσει γ': ἀλλ' ἀμηχάνων ἐρᾷς.</TextUnit>
    <TextUnit id="90" loc="91">οὐκοῦν, ὅταν δὴ μὴ σθένω, πεπαύσομαι.</TextUnit>
    <TextUnit id="91" loc="92">ἀρχὴν δὲ θηρᾶν οὐ πρέπει τἀμήχανα.</TextUnit>
    <TextUnit id="92" loc="93">εἰ ταῦτα λέξεις, ἐχθαρεῖ μὲν ἐξ ἐμοῦ,</TextUnit>
    <TextUnit id="93" loc="94">ἐχθρὰ δὲ τῷ θανόντι προσκείσει δίκῃ.</TextUnit>
    <TextUnit id="94" loc="95">ἀλλ' ἔα με καὶ τὴν ἐξ ἐμοῦ δυσβουλίαν</TextUnit>
    <TextUnit id="95" loc="96">παθεῖν τὸ δεινὸν τοῦτο: πείσομαι γὰρ οὐ</TextUnit>
    <TextUnit id="96" loc="97">τοσοῦτον οὐδὲν ὥστε μὴ οὐ καλῶς θανεῖν.</TextUnit>
    <TextUnit id="97" loc="98">ἀλλ' εἰ δοκεῖ σοι, στεῖχε: τοῦτο δ' ἴσθ' ὅτι</TextUnit>
    <TextUnit id="98" loc="99">ἄνους μὲν ἔρχει, τοῖς φίλοις δ' ὀρθῶς φίλη.</TextUnit>
    <TextUnit id="99" loc="100">ἀκτὶς ἀελίου, τὸ κάλλιστον ἑπταπύλῳ φανὲν</TextUnit>
    <TextUnit id="100" loc="101">Θήβᾳ τῶν προτέρων φάος,</TextUnit>
    <TextUnit id="101" loc="102">ἐφάνθης ποτ', ὦ χρυσέας</TextUnit>
    <TextUnit id="102" loc="103">ἁμέρας βλέφαρον,</TextUnit>
    <TextUnit id="103" loc="105">Διρκαίων ὑπὲρ ῥεέθρων μολοῦσα,</TextUnit>
    <TextUnit id="104" loc="106">τὸν λεύκασπιν ̓Αργόθεν ἐκβάντα φῶτα πανσαγίᾳ</TextUnit>
    <TextUnit id="105" loc="107">φυγάδα πρόδρομον ὀξυτέρῳ κινήσασα χαλινῷ:</TextUnit>
    <TextUnit id="106" loc="110">ὃς ἐφ' ἡμετέρᾳ γᾷ Πολυνείκους</TextUnit>
    <TextUnit id="107" loc="111">ἀρθεὶς νεικέων ἐξ ἀμφιλόγων</TextUnit>
    <TextUnit id="108" loc="112">ὀξέα κλάζων</TextUnit>
    <TextUnit id="109" loc="113">ἀετὸς εἰς γᾶν ὣς ὑπερέπτα,</TextUnit>
    <TextUnit id="110" loc="114">λευκῆς χιόνος πτέρυγι στεγανός,</TextUnit>
    <TextUnit id="111" loc="115">πολλῶν μεθ' ὅπλων</TextUnit>
    <TextUnit id="112" loc="116">ξύν θ' ἱπποκόμοις κορύθεσσιν.</TextUnit>
    <TextUnit id="113" loc="117">ξύν θ' ἱπποκόμοις κορύθεσσιν.</TextUnit>
    <TextUnit id="114" loc="118">στὰς δ' ὑπὲρ μελάθρων φονώσαισιν ἀμφιχανὼν κύκλῳ</TextUnit>
    <TextUnit id="115" loc="119">λόγχαις ἑπτάπυλον στόμα</TextUnit>
    <TextUnit id="116" loc="120">ἔβα, πρίν ποθ' ἁμετέρων</TextUnit>
    <TextUnit id="117" loc="120">αἱμάτων γένυσιν πλησθῆναί τε καὶ στεφάνωμα πύργων</TextUnit>
    <TextUnit id="118" loc="121">πευκάενθ' ̔́Ηφαιστον ἑλεῖν. τοῖος ἀμφὶ νῶτ' ἐτάθη</TextUnit>
    <TextUnit id="119" loc="125">πάταγος ̓́Αρεος, ἀντιπάλῳ δυσχείρωμα δράκοντος.</TextUnit>
    <TextUnit id="120" loc="126">Ζεὺς γὰρ μεγάλης γλώσσης κόμπους</TextUnit>
    <TextUnit id="121" loc="127">ὑπερεχθαίρει, καὶ σφας ἐσιδὼν</TextUnit>
    <TextUnit id="122" loc="128">πολλῷ ῥεύματι προσνισσομένους</TextUnit>
    <TextUnit id="123" loc="130">χρυσοῦ καναχῆς ὑπεροπλίαις,</TextUnit>
    <TextUnit id="124" loc="131">παλτῷ ῥιπτεῖ πυρὶ βαλβίδων</TextUnit>
    <TextUnit id="125" loc="132">ἐπ' ἄκρων ἤδη</TextUnit>
    <TextUnit id="126" loc="133">νίκην ὁρμῶντ' ἀλαλάξαι.</TextUnit>
    <TextUnit id="127" loc="134">ἀντιτύπᾳ δ' ἐπὶ γᾷ πέσε τανταλωθεὶς</TextUnit>
    <TextUnit id="128" loc="135">πυρφόρος, ὃς τότε μαινομένᾳ ξὺν ὁρμᾷ</TextUnit>
    <TextUnit id="129" loc="136">βακχεύων ἐπέπνει</TextUnit>
    <TextUnit id="130" loc="137">ῥιπαῖς ἐχθίστων ἀνέμων.</TextUnit>
    <TextUnit id="131" loc="138">εἶχε δ' ἄλλᾳ τὰ μέν,</TextUnit>
    <TextUnit id="132" loc="139">ἄλλα δ' ἐπ' ἄλλοις ἐπενώμα στυφελίζων μέγας ̓́Αρης</TextUnit>
    <TextUnit id="133" loc="140">δεξιόσειρος.</TextUnit>
    <TextUnit id="134" loc="141">ἑπτὰ λοχαγοὶ γὰρ ἐφ' ἑπτὰ πύλαις</TextUnit>
    <TextUnit id="135" loc="142">ταχθέντες ἴσοι πρὸς ἴσους ἔλιπον</TextUnit>
    <TextUnit id="136" loc="143">Ζηνὶ τροπαίῳ πάγχαλκα τέλη,</TextUnit>
    <TextUnit id="137" loc="144">πλὴν τοῖν στυγεροῖν, ὣ πατρὸς ἑνὸς</TextUnit>
    <TextUnit id="138" loc="145">μητρός τε μιᾶς φύντε καθ' αὑτοῖν</TextUnit>
    <TextUnit id="139" loc="146">δικρατεῖς λόγχας στήσαντ' ἔχετον</TextUnit>
    <TextUnit id="140" loc="147">κοινοῦ θανάτου μέρος ἄμφω.</TextUnit>
    <TextUnit id="141" loc="148">ἀλλὰ γὰρ ἁ μεγαλώνυμος ἦλθε Νίκα</TextUnit>
    <TextUnit id="142" loc="149">τᾷ πολυαρμάτῳ ἀντιχαρεῖσα Θήβᾳ,</TextUnit>
    <TextUnit id="143" loc="150">ἐκ μὲν δὴ πολέμων</TextUnit>
    <TextUnit id="144" loc="151">τῶν νῦν θέσθαι λησμοσύναν,</TextUnit>
    <TextUnit id="145" loc="152">θεῶν δὲ ναοὺς χοροῖς</TextUnit>
    <TextUnit id="146" loc="153">παννυχίοις πάντας ἐπέλθωμεν, ὁ Θήβας δ' ἐλελίχθων</TextUnit>
    <TextUnit id="147" loc="154">Βάκχιος ἄρχοι.</TextUnit>
    <TextUnit id="148" loc="155">ἀλλ' ὅδε γὰρ δὴ βασιλεὺς χώρας,</TextUnit>
    <TextUnit id="149" loc="156">Κρέων ὁ Μενοικέως ἄρχων νεοχμὸς</TextUnit>
    <TextUnit id="150" loc="157">νεαραῖσι θεῶν ἐπὶ συντυχίαις</TextUnit>
    <TextUnit id="151" loc="158">χωρεῖ, τίνα δὴ μῆτιν ἐρέσσων,</TextUnit>
    <TextUnit id="152" loc="160">ὅτι σύγκλητον τήνδε γερόντων</TextUnit>
    <TextUnit id="153" loc="161">προὔθετο λέσχην,</TextUnit>
    <TextUnit id="154" loc="161b">κοινῷ κηρύγματι πέμψας;</TextUnit>
    <TextUnit id="155" loc="162">ἄνδρες, τὰ μὲν δὴ πόλεος ἀσφαλῶς θεοὶ</TextUnit>
    <TextUnit id="156" loc="163">πολλῷ σάλῳ σείσαντες ὤρθωσαν πάλιν.</TextUnit>
    <TextUnit id="157" loc="164">ὑμᾶς δ' ἐγὼ πομποῖσιν ἐκ πάντων δίχα</TextUnit>
    <TextUnit id="158" loc="165">ἔστειλ' ἱκέσθαι τοῦτο μὲν τὰ Λαί̈ου</TextUnit>
    <TextUnit id="159" loc="166">σέβοντας εἰδὼς εὖ θρόνων ἀεὶ κράτη,</TextUnit>
    <TextUnit id="160" loc="167">τοῦτ' αὖθις, ἡνίκ' Οἰδίπους ὤρθου πόλιν,</TextUnit>
    <TextUnit id="161" loc="168">κἀπεὶ διώλετ', ἀμφὶ τοὺς κείνων ἔτι</TextUnit>
    <TextUnit id="162" loc="169">παῖδας μένοντας ἐμπέδοις φρονήμασιν.</TextUnit>
    <TextUnit id="163" loc="170">ὅτ' οὖν ἐκεῖνοι πρὸς διπλῆς μοίρας μίαν</TextUnit>
    <TextUnit id="164" loc="171">καθ' ἡμέραν ὤλοντο παίσαντές τε καὶ</TextUnit>
    <TextUnit id="165" loc="172">πληγέντες αὐτόχειρι σὺν μιάσματι,</TextUnit>
    <TextUnit id="166" loc="173">ἐγὼ κράτη δὴ πάντα καὶ θρόνους ἔχω</TextUnit>
    <TextUnit id="167" loc="174">γένους κατ' ἀγχιστεῖα τῶν ὀλωλότων.</TextUnit>
    <TextUnit id="168" loc="175">ἀμήχανον δὲ παντὸς ἀνδρὸς ἐκμαθεῖν</TextUnit>
    <TextUnit id="169" loc="176">ψυχήν τε καὶ φρόνημα καὶ γνώμην, πρὶν ἂν</TextUnit>
    <TextUnit id="170" loc="177">ἀρχαῖς τε καὶ νόμοισιν ἐντριβὴς φανῇ.</TextUnit>
    <TextUnit id="171" loc="178">ἐμοὶ γὰρ ὅστις πᾶσαν εὐθύνων πόλιν</TextUnit>
    <TextUnit id="172" loc="179">μὴ τῶν ἀρίστων ἅπτεται βουλευμάτων</TextUnit>
    <TextUnit id="173" loc="180">ἀλλ' ἐκ φόβου του γλῶσσαν ἐγκλῄσας ἔχει</TextUnit>
    <TextUnit id="174" loc="181">κάκιστος εἶναι νῦν τε καὶ πάλαι δοκεῖ:</TextUnit>
    <TextUnit id="175" loc="182">καὶ μεῖζον ὅστις ἀντὶ τῆς αὑτοῦ πάτρας</TextUnit>
    <TextUnit id="176" loc="183">φίλον νομίζει, τοῦτον οὐδαμοῦ λέγω.</TextUnit>
    <TextUnit id="177" loc="184">ἐγὼ γάρ, ἴστω Ζεὺς ὁ πάνθ' ὁρῶν ἀεί,</TextUnit>
    <TextUnit id="178" loc="185">οὔτ' ἂν σιωπήσαιμι τὴν ἄτην ὁρῶν</TextUnit>
    <TextUnit id="179" loc="186">στείχουσαν ἀστοῖς ἀντὶ τῆς σωτηρίας,</TextUnit>
    <TextUnit id="180" loc="187">οὔτ' ἂν φίλον ποτ' ἄνδρα δυσμενῆ χθονὸς</TextUnit>
    <TextUnit id="181" loc="188">θείμην ἐμαυτῷ, τοῦτο γιγνώσκων ὅτι</TextUnit>
    <TextUnit id="182" loc="189">ἥδ' ἐστὶν ἡ σῴζουσα καὶ ταύτης ἔπι</TextUnit>
    <TextUnit id="183" loc="190">πλέοντες ὀρθῆς τοὺς φίλους ποιούμεθα.</TextUnit>
    <TextUnit id="184" loc="191">τοιοῖσδ' ἐγὼ νόμοισι τήνδ' αὔξω πόλιν,</TextUnit>
    <TextUnit id="185" loc="192">καὶ νῦν ἀδελφὰ τῶνδε κηρύξας ἔχω</TextUnit>
    <TextUnit id="186" loc="193">ἀστοῖσι παίδων τῶν ἀπ' Οἰδίπου πέρι:</TextUnit>
    <TextUnit id="187" loc="194">̓Ετεοκλέα μέν, ὃς πόλεως ὑπερμαχῶν</TextUnit>
    <TextUnit id="188" loc="195">ὄλωλε τῆσδε, πάντ' ἀριστεύσας δόρει,</TextUnit>
    <TextUnit id="189" loc="196">τάφῳ τε κρύψαι καὶ τὰ πάντ' ἀφαγνίσαι</TextUnit>
    <TextUnit id="190" loc="197">ἃ τοῖς ἀρίστοις ἔρχεται κάτω νεκροῖς.</TextUnit>
    <TextUnit id="191" loc="198">τὸν δ' αὖ ξύναιμον τοῦδε, Πολυνείκη λέγω,</TextUnit>
    <TextUnit id="192" loc="199">ὃς γῆν πατρῴαν καὶ θεοὺς τοὺς ἐγγενεῖς</TextUnit>
    <TextUnit id="193" loc="200">φυγὰς κατελθὼν ἠθέλησε μὲν πυρὶ</TextUnit>
    <TextUnit id="194" loc="201">πρῆσαι κατ' ἄκρας, ἠθέλησε δ' αἵματος</TextUnit>
    <TextUnit id="195" loc="202">κοινοῦ πάσασθαι, τοὺς δὲ δουλώσας ἄγειν,</TextUnit>
    <TextUnit id="196" loc="203">τοῦτον πόλει τῇδ' ἐκκεκήρυκται τάφῳ</TextUnit>
    <TextUnit id="197" loc="204">μήτε κτερίζειν μήτε κωκῦσαί τινα,</TextUnit>
    <TextUnit id="198" loc="205">ἐᾶν δ' ἄθαπτον καὶ πρὸς οἰωνῶν δέμας</TextUnit>
    <TextUnit id="199" loc="206">καὶ πρὸς κυνῶν ἐδεστὸν αἰκισθέν τ' ἰδεῖν.</TextUnit>
    <TextUnit id="200" loc="207">τοιόνδ' ἐμὸν φρόνημα, κοὔποτ' ἔκ γ' ἐμοῦ</TextUnit>
    <TextUnit id="201" loc="208">τιμὴν προέξους' οἱ κακοὶ τῶν ἐνδίκων:</TextUnit>
    <TextUnit id="202" loc="209">ἀλλ' ὅστις εὔνους τῇδε τῇ πόλει, θανὼν</TextUnit>
    <TextUnit id="203" loc="210">καὶ ζῶν ὁμοίως ἐξ ἐμοῦ τιμήσεται.</TextUnit>
    <TextUnit id="204" loc="211">σοὶ ταῦτ' ἀρέσκει, παῖ Μενοικέως Κρέον,</TextUnit>
    <TextUnit id="205" loc="212">τὸν τῇδε δύσνουν κἀς τὸν εὐμενῆ πόλει:</TextUnit>
    <TextUnit id="206" loc="213">νόμῳ δὲ χρῆσθαι παντί που πάρεστί σοι</TextUnit>
    <TextUnit id="207" loc="214">καὶ τῶν θανόντων χὠπόσοι ζῶμεν πέρι.</TextUnit>
    <TextUnit id="208" loc="215">ὡς ἂν σκοποὶ νῦν εἴτε τῶν εἰρημένων.</TextUnit>
    <TextUnit id="209" loc="216">νεωτέρῳ τῳ τοῦτο βαστάζειν πρόθες.</TextUnit>
    <TextUnit id="210" loc="217">ἀλλ' εἴς' ἑτοῖμοι τοῦ νεκροῦ γ' ἐπίσκοποι.</TextUnit>
    <TextUnit id="211" loc="218">τί δῆτ' ἂν ἄλλο τοῦτ' ἐπεντέλλοις ἔτι;</TextUnit>
    <TextUnit id="212" loc="219">τὸ μὴ 'πιχωρεῖν τοῖς ἀπιστοῦσιν τάδε.</TextUnit>
    <TextUnit id="213" loc="220">οὔκ ἔστιν οὕτω μῶρος ὃς θανεῖν ἐρᾷ.</TextUnit>
    <TextUnit id="214" loc="221">καὶ μὴν ὁ μισθός γ', οὗτος: ἀλλ' ὑπ' ἐλπίδων</TextUnit>
    <TextUnit id="215" loc="222">ἄνδρας τὸ κέρδος πολλάκις διώλεσεν.</TextUnit>
    <TextUnit id="216" loc="223">ἄναξ, ἐρῶ μὲν οὐχ ὅπως τάχους ὕπο</TextUnit>
    <TextUnit id="217" loc="224">δύσπνους ἱκάνω κοῦφον ἐξάρας πόδα.</TextUnit>
    <TextUnit id="218" loc="225">πολλὰς γὰρ ἔσχον φροντίδων ἐπιστάσεις,</TextUnit>
    <TextUnit id="219" loc="226">ὁδοῖς κυκλῶν ἐμαυτὸν εἰς ἀναστροφήν:</TextUnit>
    <TextUnit id="220" loc="227">ψυχὴ γὰρ ηὔδα πολλά μοι μυθουμένη:</TextUnit>
    <TextUnit id="221" loc="228">τάλας, τί χωρεῖς οἷ μολὼν δώσεις δίκην;</TextUnit>
    <TextUnit id="222" loc="229">τλήμων, μενεῖς αὖ; κεἰ τάδ' εἴσεται Κρέων</TextUnit>
    <TextUnit id="223" loc="230">ἄλλου παρ' ἀνδρός; πῶς σὺ δῆτ' οὐκ ἀλγύνει;</TextUnit>
    <TextUnit id="224" loc="231">τοιαῦθ' ἑλίσσων ἤνυτον σχολῇ βραδύς.</TextUnit>
    <TextUnit id="225" loc="232">χοὔτως ὁδὸς βραχεῖα γίγνεται μακρά.</TextUnit>
    <TextUnit id="226" loc="233">τέλος γε μέντοι δεῦρ' ἐνίκησεν μολεῖν</TextUnit>
    <TextUnit id="227" loc="234">σοί. κεἰ τὸ μηδὲν ἐξερῶ, φράσω δ' ὅμως:</TextUnit>
    <TextUnit id="228" loc="235">τῆς ἐλπίδος γὰρ ἔρχομαι δεδραγμένος,</TextUnit>
    <TextUnit id="229" loc="236">τὸ μὴ παθεῖν ἂν ἄλλο πλὴν τὸ μόρσιμον.</TextUnit>
    <TextUnit id="230" loc="237">τί δ' ἐστὶν ἀνθ' οὗ τήνδ' ἔχεις ἀθυμίαν;</TextUnit>
    <TextUnit id="231" loc="238">φράσαι θέλω σοι πρῶτα τἀμαυτοῦ: τὸ γὰρ</TextUnit>
    <TextUnit id="232" loc="239">πρᾶγμ' οὔτ' ἔδρας' οὔτ' εἶδον ὅστις ἦν ὁ δρῶν,</TextUnit>
    <TextUnit id="233" loc="240">οὐδ' ἂν δικαίως ἐς κακὸν πέσοιμί τι.</TextUnit>
    <TextUnit id="234" loc="241">εὖ γε στοχάζει κἀποφάργνυσαι κύκλῳ</TextUnit>
    <TextUnit id="235" loc="242">τὸ πρᾶγμα: δηλοῖς δ' ὥς τι σημανῶν νέον.</TextUnit>
    <TextUnit id="236" loc="243">τὰ δεινὰ γάρ τοι προστίθης' ὄκνον πολύν.</TextUnit>
    <TextUnit id="237" loc="244">οὔκουν ἐρεῖς ποτ', εἶτ' ἀπαλλαχθεὶς ἄπει;</TextUnit>
    <TextUnit id="238" loc="245">καὶ δὴ λέγω σοι. τὸν νεκρόν τις ἀρτίως</TextUnit>
    <TextUnit id="239" loc="246">θάψας βέβηκε κἀπὶ χρωτὶ διψίαν</TextUnit>
    <TextUnit id="240" loc="247">κόνιν παλύνας κἀφαγιστεύσας ἃ χρή:</TextUnit>
    <TextUnit id="241" loc="248">τί φής; τίς ἀνδρῶν ἦν ὁ τολμήσας τάδε;</TextUnit>
    <TextUnit id="242" loc="249">οὐκ οἶδ': ἐκεῖ γὰρ οὔτε του γενῇδος ἦν</TextUnit>
    <TextUnit id="243" loc="250">πλῆγμ', οὐ δικέλλης ἐκβολή. στύφλος δὲ γῆ</TextUnit>
    <TextUnit id="244" loc="251">καὶ χέρσος, ἀρρὼξ οὐδ' ἐπημαξευμένη</TextUnit>
    <TextUnit id="245" loc="252">τροχοῖσιν, ἀλλ' ἄσημος οὑργάτης τις ἦν.</TextUnit>
    <TextUnit id="246" loc="253">ὅπως δ' ὁ πρῶτος ἡμὶν ἡμεροσκόπος</TextUnit>
    <TextUnit id="247" loc="254">δείκνυσι, πᾶσι θαῦμα δυσχερὲς παρῆν.</TextUnit>
    <TextUnit id="248" loc="255">ὁ μὲν γὰρ ἠφάνιστο, τυμβήρης μὲν οὔ,</TextUnit>
    <TextUnit id="249" loc="256">λεπτὴ δ', ἄγος φεύγοντος ὥς, ἐπῆν κόνις</TextUnit>
    <TextUnit id="250" loc="257">σημεῖα δ' οὔτε θηρὸς οὔτε του κυνῶν</TextUnit>
    <TextUnit id="251" loc="258">ἐλθόντος, οὐ σπάσαντος ἐξεφαίνετο.</TextUnit>
    <TextUnit id="252" loc="259">λόγοι δ' ἐν ἀλλήλοισιν ἐρρόθουν κακοί,</TextUnit>
    <TextUnit id="253" loc="260">φύλαξ ἐλέγχων φύλακα, κἂν ἐγίγνετο</TextUnit>
    <TextUnit id="254" loc="261">πληγὴ τελευτῶς', οὐδ' ὁ κωλύσων παρῆν.</TextUnit>
    <TextUnit id="255" loc="262">εἷς γάρ τις ἦν ἕκαστος οὑξειργασμένος,</TextUnit>
    <TextUnit id="256" loc="263">κοὐδεὶς ἐναργής, ἀλλ' ἔφευγε μὴ εἰδέναι.</TextUnit>
    <TextUnit id="257" loc="264">ἦμεν δ' ἑτοῖμοι καὶ μύδρους αἴρειν χεροῖν</TextUnit>
    <TextUnit id="258" loc="265">καὶ πῦρ διέρπειν καὶ θεοὺς ὁρκωμοτεῖν,</TextUnit>
    <TextUnit id="259" loc="266">τὸ μήτε δρᾶσαι μήτε τῳ ξυνειδέναι</TextUnit>
    <TextUnit id="260" loc="267">τὸ πρᾶγμα βουλεύσαντι μηδ' εἰργασμένῳ.</TextUnit>
    <TextUnit id="261" loc="268">τέλος δ' ὅτ' οὐδὲν ἦν ἐρευνῶσιν πλέον,</TextUnit>
    <TextUnit id="262" loc="269">λέγει τις εἷς, ὃ πάντας ἐς πέδον κάρα</TextUnit>
    <TextUnit id="263" loc="270">νεῦσαι φόβῳ προὔτρεψεν: οὐ γὰρ εἴχομεν</TextUnit>
    <TextUnit id="264" loc="271">οὔτ' ἀντιφωνεῖν οὔθ' ὅπως δρῶντες καλῶς</TextUnit>
    <TextUnit id="265" loc="272">πράξαιμεν. ἦν δ' ὁ μῦθος ὡς ἀνοιστέον</TextUnit>
    <TextUnit id="266" loc="273">σοὶ τοὔργον εἴη τοῦτο κοὐχὶ κρυπτέον.</TextUnit>
    <TextUnit id="267" loc="274">καὶ ταῦτ' ἐνίκα, κἀμὲ τὸν δυσδαίμονα</TextUnit>
    <TextUnit id="268" loc="275">πάλος καθαιρεῖ τοῦτο τἀγαθὸν λαβεῖν.</TextUnit>
    <TextUnit id="269" loc="276">πάρειμι δ' ἄκων οὐχ ἑκοῦσιν, οἶδ' ὅτι:</TextUnit>
    <TextUnit id="270" loc="277">στέργει γὰρ οὐδεὶς ἄγγελον κακῶν ἐπῶν.</TextUnit>
    <TextUnit id="271" loc="278">ἄναξ, ἐμοί τοί, μή τι καὶ θεήλατον</TextUnit>
    <TextUnit id="272" loc="279">τοὔργον τόδ', ἡ ξύννοια βουλεύει πάλαι</TextUnit>
    <TextUnit id="273" loc="280">παῦσαι, πρὶν ὀργῆς καὶ 'μὲ μεστῶσαι λέγων,</TextUnit>
    <TextUnit id="274" loc="281">μὴ 'φευρεθῇς ἄνους τε καὶ γέρων ἅμα.</TextUnit>
    <TextUnit id="275" loc="282">λέγεις γὰρ οὐκ ἀνεκτὰ δαίμονας λέγων</TextUnit>
    <TextUnit id="276" loc="283">πρόνοιαν ἴσχειν τοῦδε τοῦ νεκροῦ πέρι.</TextUnit>
    <TextUnit id="277" loc="284">πότερον ὑπερτιμῶντες ὡς εὐεργέτην</TextUnit>
    <TextUnit id="278" loc="285">ἔκρυπτον αὐτόν, ὅστις ἀμφικίονας</TextUnit>
    <TextUnit id="279" loc="286">ναοὺς πυρώσων ἦλθε κἀναθήματα</TextUnit>
    <TextUnit id="280" loc="287">καὶ γῆν ἐκείνων καὶ νόμους διασκεδῶν;</TextUnit>
    <TextUnit id="281" loc="288">ἢ τοὺς κακοὺς τιμῶντας εἰσορᾷς θεούς;</TextUnit>
    <TextUnit id="282" loc="289">οὔκ ἔστιν. ἀλλὰ ταῦτα καὶ πάλαι πόλεως</TextUnit>
    <TextUnit id="283" loc="290">ἄνδρες μόλις φέροντες ἐρρόθουν ἐμοί,</TextUnit>
    <TextUnit id="284" loc="291">κρυφῇ κάρα σείοντες, οὐδ' ὑπὸ ζυγῷ</TextUnit>
    <TextUnit id="285" loc="292">λόφον δικαίως εἶχον, ὡς στέργειν ἐμέ.</TextUnit>
    <TextUnit id="286" loc="293">ἐκ τῶνδε τούτους ἐξεπίσταμαι καλῶς</TextUnit>
    <TextUnit id="287" loc="294">παρηγμένους μισθοῖσιν εἰργάσθαι τάδε.</TextUnit>
    <TextUnit id="288" loc="295">οὐδὲν γὰρ ἀνθρώποισιν οἷον ἄργυρος</TextUnit>
    <TextUnit id="289" loc="296">κακὸν νόμισμ' ἔβλαστε. τοῦτο καὶ πόλεις</TextUnit>
    <TextUnit id="290" loc="297">πορθεῖ, τόδ' ἄνδρας ἐξανίστησιν δόμων:</TextUnit>
    <TextUnit id="291" loc="298">τόδ' ἐκδιδάσκει καὶ παραλλάσσει φρένας</TextUnit>
    <TextUnit id="292" loc="299">χρηστὰς πρὸς αἰσχρὰ πράγματ' ἵστασθαι βροτῶν:</TextUnit>
    <TextUnit id="293" loc="300">πανουργίας δ' ἔδειξεν ἀνθρώποις ἔχειν</TextUnit>
    <TextUnit id="294" loc="301">καὶ παντὸς ἔργου δυσσέβειαν εἰδέναι.</TextUnit>
    <TextUnit id="295" loc="302">ὅσοι δὲ μισθαρνοῦντες ἤνυσαν τάδε,</TextUnit>
    <TextUnit id="296" loc="303">χρόνῳ ποτ' ἐξέπραξαν ὡς δοῦναι δίκην.</TextUnit>
    <TextUnit id="297" loc="304">ἀλλ' εἴπερ ἴσχει Ζεὺς ἔτ' ἐξ ἐμοῦ σέβας,</TextUnit>
    <TextUnit id="298" loc="305">εὖ τοῦτ' ἐπίστας', ὅρκιος δέ σοι λέγω:</TextUnit>
    <TextUnit id="299" loc="306">εἰ μὴ τὸν αὐτόχειρα τοῦδε τοῦ τάφου</TextUnit>
    <TextUnit id="300" loc="307">εὑρόντες ἐκφανεῖτ' ἐς ὀφθαλμοὺς ἐμούς,</TextUnit>
    <TextUnit id="301" loc="308">οὐχ ὑμὶν ̔́Αιδης μοῦνος ἀρκέσει, πρὶν ἂν</TextUnit>
    <TextUnit id="302" loc="309">ζῶντες κρεμαστοὶ τήνδε δηλώσηθ' ὕβριν,</TextUnit>
    <TextUnit id="303" loc="310">ἵν' εἰδότες τὸ κέρδος ἔνθεν οἰστέον</TextUnit>
    <TextUnit id="304" loc="311">τὸ λοιπὸν ἁρπάζητε, καὶ μάθηθ' ὅτι</TextUnit>
    <TextUnit id="305" loc="312">οὐκ ἐξ ἅπαντος δεῖ τὸ κερδαίνειν φιλεῖν.</TextUnit>
    <TextUnit id="306" loc="313">ἐκ τῶν γὰρ αἰσχρῶν λημμάτων τοὺς πλείονας</TextUnit>
    <TextUnit id="307" loc="314">ἀτωμένους ἴδοις ἂν ἢ σεσωσμένους.</TextUnit>
    <TextUnit id="308" loc="315">εἰπεῖν τι δώσεις ἢ στραφεὶς οὕτως ἴω;</TextUnit>
    <TextUnit id="309" loc="316">οὐκ οἶσθα καὶ νῦν ὡς ἀνιαρῶς λέγεις;</TextUnit>
    <TextUnit id="310" loc="317">ἐν τοῖσιν ὠσὶν ἢ 'πὶ τῇ ψυχῇ δάκνει;</TextUnit>
    <TextUnit id="311" loc="318">τί δὲ ῥυθμίζεις τὴν ἐμὴν λύπην ὅπου;</TextUnit>
    <TextUnit id="312" loc="319">ὁ δρῶν ς' ἀνιᾷ τὰς φρένας, τὰ δ' ὦτ' ἐγώ.</TextUnit>
    <TextUnit id="313" loc="320">οἴμ' ὡς λάλημα δῆλον ἐκπεφυκὸς εἶ.</TextUnit>
    <TextUnit id="314" loc="321">οὔκουν τό γ' ἔργον τοῦτο ποιήσας ποτέ.</TextUnit>
    <TextUnit id="315" loc="322">καὶ ταῦτ' ἐπ' ἀργύρῳ γε τὴν ψυχὴν προδούς.    φεῦ:</TextUnit>
    <TextUnit id="316" loc="323">ἦ δεινὸν ᾧ δοκῇ γε καὶ ψευδῆ δοκεῖν.</TextUnit>
    <TextUnit id="317" loc="324">κόμψευέ νυν τὴν δόξαν: εἰ δὲ ταῦτα μὴ</TextUnit>
    <TextUnit id="318" loc="325">φανεῖτέ μοι τοὺς δρῶντας, ἐξερεῖθ' ὅτι</TextUnit>
    <TextUnit id="319" loc="326">τὰ δειλὰ κέρδη πημονὰς ἐργάζεται.</TextUnit>
    <TextUnit id="320" loc="327">ἀλλ' εὑρεθείη μὲν μάλιστ': ἐὰν δέ τοι</TextUnit>
    <TextUnit id="321" loc="328">ληφθῇ τε καὶ μή, τοῦτο γὰρ τύχη κρινεῖ,</TextUnit>
    <TextUnit id="322" loc="329">οὐκ ἔσθ' ὅπως ὄψει σὺ δεῦρ' ἐλθόντα με:</TextUnit>
    <TextUnit id="323" loc="330">καὶ νῦν γὰρ ἐκτὸς ἐλπίδος γνώμης τ' ἐμῆς</TextUnit>
    <TextUnit id="324" loc="331">σωθεὶς ὀφείλω τοῖς θεοῖς πολλὴν χάριν.</TextUnit>
    <TextUnit id="325" loc="332">πολλὰ τὰ δεινὰ κοὐδὲν ἀνθρώπου δεινότερον πέλει.</TextUnit>
    <TextUnit id="326" loc="335">τοῦτο καὶ πολιοῦ πέραν πόντου χειμερίῳ νότῳ</TextUnit>
    <TextUnit id="327" loc="336">χωρεῖ, περιβρυχίοισιν</TextUnit>
    <TextUnit id="328" loc="337">περῶν ὑπ' οἴδμασιν.</TextUnit>
    <TextUnit id="329" loc="338">θεῶν τε τὰν ὑπερτάταν, Γᾶν</TextUnit>
    <TextUnit id="330" loc="339">ἄφθιτον, ἀκαμάταν, ἀποτρύεται</TextUnit>
    <TextUnit id="331" loc="340">ἰλλομένων ἀρότρων ἔτος εἰς ἔτος</TextUnit>
    <TextUnit id="332" loc="340">ἱππείῳ γένει πολεύων.</TextUnit>
    <TextUnit id="333" loc="341">κουφονόων τε φῦλον ὀρνίθων ἀμφιβαλὼν ἄγει</TextUnit>
    <TextUnit id="334" loc="345">καὶ θηρῶν ἀγρίων ἔθνη πόντου τ' εἰναλίαν φύσιν</TextUnit>
    <TextUnit id="335" loc="346">σπείραισι δικτυοκλώστοις,</TextUnit>
    <TextUnit id="336" loc="347">περιφραδὴς ἀνήρ:</TextUnit>
    <TextUnit id="337" loc="348">κρατεῖ δὲ μηχαναῖς ἀγραύλου</TextUnit>
    <TextUnit id="338" loc="350">θηρὸς ὀρεσσιβάτα, λασιαύχενά θ'</TextUnit>
    <TextUnit id="339" loc="351">ἵππον ὀχμάζεται ἀμφὶ λόφον ζυγῶν</TextUnit>
    <TextUnit id="340" loc="352">οὔρειόν τ' ἀκμῆτα ταῦρον.</TextUnit>
    <TextUnit id="341" loc="355">καὶ φθέγμα καὶ ἀνεμόεν φρόνημα καὶ ἀστυνόμους</TextUnit>
    <TextUnit id="342" loc="356">ὀργὰς ἐδιδάξατο καὶ δυσαύλων</TextUnit>
    <TextUnit id="343" loc="357">πάγων ὑπαίθρεια καὶ δύσομβρα φεύγειν βέλη</TextUnit>
    <TextUnit id="344" loc="358">παντοπόρος: ἄπορος ἐπ' οὐδὲν ἔρχεται</TextUnit>
    <TextUnit id="345" loc="360">τὸ μέλλον: ̔́Αιδα μόνον φεῦξιν οὐκ ἐπάξεται:</TextUnit>
    <TextUnit id="346" loc="361">νόσων δ' ἀμηχάνων φυγὰς ξυμπέφρασται.</TextUnit>
    <TextUnit id="347" loc="365">σοφόν τι τὸ μηχανόεν τέχνας ὑπὲρ ἐλπίδ' ἔχων</TextUnit>
    <TextUnit id="348" loc="366">τοτὲ μὲν κακόν, ἄλλοτ' ἐπ' ἐσθλὸν ἕρπει,</TextUnit>
    <TextUnit id="349" loc="367">νόμους γεραίρων χθονὸς θεῶν τ' ἔνορκον δίκαν,</TextUnit>
    <TextUnit id="350" loc="370">ὑψίπολις: ἄπολις ὅτῳ τὸ μὴ καλὸν</TextUnit>
    <TextUnit id="351" loc="371">ξύνεστι τόλμας χάριν. μήτ' ἐμοὶ παρέστιος</TextUnit>
    <TextUnit id="352" loc="375">γένοιτο μήτ' ἴσον φρονῶν ὃς τάδ' ἔρδει.</TextUnit>
    <TextUnit id="353" loc="376">ἐς δαιμόνιον τέρας ἀμφινοῶ</TextUnit>
    <TextUnit id="354" loc="377">τόδε: πῶς εἰδὼς ἀντιλογήσω</TextUnit>
    <TextUnit id="355" loc="378">τήνδ' οὐκ εἶναι παῖδ' ̓Αντιγόνην.</TextUnit>
    <TextUnit id="356" loc="379">ὦ δύστηνος</TextUnit>
    <TextUnit id="357" loc="380">καὶ δυστήνου πατρὸς Οἰδιπόδα,</TextUnit>
    <TextUnit id="358" loc="381">τί ποτ'; οὐ δή που σέ γ' ἀπιστοῦσαν</TextUnit>
    <TextUnit id="359" loc="382">τοῖς βασιλείοισιν ἄγουσι νόμοις</TextUnit>
    <TextUnit id="360" loc="383">καὶ ἐν ἀφροσύνῃ καθελόντες;</TextUnit>
    <TextUnit id="361" loc="384">ἥδ' ἔστ' ἐκείνη τοὔργον ἡ 'ξειργασμένη:</TextUnit>
    <TextUnit id="362" loc="385">τήνδ' εἵλομεν θάπτουσαν. ἀλλὰ ποῦ Κρέων;</TextUnit>
    <TextUnit id="363" loc="386">ὅδ' ἐκ δόμων ἄψορρος εἰς δέον περᾷ.</TextUnit>
    <TextUnit id="364" loc="387">τί δ' ἔστι; ποίᾳ ξύμμετρος προὔβην τύχῃ;</TextUnit>
    <TextUnit id="365" loc="388">ἄναξ, βροτοῖσιν οὐδέν ἔστ' ἀπώμοτον.</TextUnit>
    <TextUnit id="366" loc="389">ψεύδει γὰρ ἡ 'πίνοια τὴν γνώμην: ἐπεὶ</TextUnit>
    <TextUnit id="367" loc="390">σχολῇ ποθ' ἥξειν δεῦρ' ἂν ἐξηύχουν ἐγὼ</TextUnit>
    <TextUnit id="368" loc="391">ταῖς σαῖς ἀπειλαῖς αἷς ἐχειμάσθην τότε</TextUnit>
    <TextUnit id="369" loc="392">ἀλλ' ἡ γὰρ ἐκτὸς καὶ παρ' ἐλπίδας χαρὰ</TextUnit>
    <TextUnit id="370" loc="393">ἔοικεν ἄλλῃ μῆκος οὐδὲν ἡδονῇ,</TextUnit>
    <TextUnit id="371" loc="394">ἥκω, δι' ὅρκων καίπερ ὢν ἀπώμοτος,</TextUnit>
    <TextUnit id="372" loc="395">κόρην ἄγων τήνδ', ἣ καθῃρέθη τάφον</TextUnit>
    <TextUnit id="373" loc="396">κοσμοῦσα. κλῆρος ἐνθάδ' οὐκ ἐπάλλετο,</TextUnit>
    <TextUnit id="374" loc="397">ἀλλ' ἔστ' ἐμὸν θοὔρμαιον, οὐκ ἄλλου, τόδε.</TextUnit>
    <TextUnit id="375" loc="398">καὶ νῦν, ἄναξ, τήνδ' αὐτός, ὡς θέλεις, λαβὼν</TextUnit>
    <TextUnit id="376" loc="399">καὶ κρῖνε κἀξέλεγχ': ἐγὼ δ' ἐλεύθερος</TextUnit>
    <TextUnit id="377" loc="400">δίκαιός εἰμι τῶνδ' ἀπηλλάχθαι κακῶν.</TextUnit>
    <TextUnit id="378" loc="401">ἄγεις δὲ τήνδε τῷ τρόπῳ πόθεν λαβών;</TextUnit>
    <TextUnit id="379" loc="402">αὕτη τὸν ἄνδρ' ἔθαπτε: πάντ' ἐπίστασαι.</TextUnit>
    <TextUnit id="380" loc="403">ἦ καὶ ξυνίης καὶ λέγεις ὀρθῶς ἃ φῄς;</TextUnit>
    <TextUnit id="381" loc="404">ταύτην γ' ἰδὼν θάπτουσαν ὃν σὺ τὸν νεκρὸν</TextUnit>
    <TextUnit id="382" loc="405">ἀπεῖπας. ἆρ' ἔνδηλα καὶ σαφῆ λέγω;</TextUnit>
    <TextUnit id="383" loc="406">καὶ πῶς ὁρᾶται κἀπίληπτος ᾑρέθη;</TextUnit>
    <TextUnit id="384" loc="407">τοιοῦτον ἦν τὸ πρᾶγμ'. ὅπως γὰρ ἥκομεν,</TextUnit>
    <TextUnit id="385" loc="408">πρὸς σοῦ τὰ δείν' ἐκεῖν' ἐπηπειλημένοι,</TextUnit>
    <TextUnit id="386" loc="409">πᾶσαν κόνιν σήραντες, ἣ κατεῖχε τὸν</TextUnit>
    <TextUnit id="387" loc="410">νέκυν, μυδῶν τε σῶμα γυμνώσαντες εὖ,</TextUnit>
    <TextUnit id="388" loc="411">καθήμεθ' ἄκρων ἐκ πάγων ὑπήνεμοι,</TextUnit>
    <TextUnit id="389" loc="412">ὀσμὴν ἀπ' αὐτοῦ μὴ βάλοι πεφευγότες,</TextUnit>
    <TextUnit id="390" loc="413">ἐγερτὶ κινῶν ἄνδρ' ἀνὴρ ἐπιρρόθοις</TextUnit>
    <TextUnit id="391" loc="414">κακοῖσιν, εἴ τις τοῦδ' ἀκηδήσοι πόνου.</TextUnit>
    <TextUnit id="392" loc="415">χρόνον τάδ' ἦν τοσοῦτον, ἔστ' ἐν αἰθέρι</TextUnit>
    <TextUnit id="393" loc="416">μέσῳ κατέστη λαμπρὸς ἡλίου κύκλος</TextUnit>
    <TextUnit id="394" loc="417">καὶ καῦμ' ἔθαλπε: καὶ τότ' ἐξαίφνης χθονὸς</TextUnit>
    <TextUnit id="395" loc="418">τυφὼς ἀείρας σκηπτόν οὐράνιον ἄχος,</TextUnit>
    <TextUnit id="396" loc="419">πίμπλησι πεδίον, πᾶσαν αἰκίζων φόβην</TextUnit>
    <TextUnit id="397" loc="420">ὕλης πεδιάδος, ἐν δ' ἐμεστώθη μέγας</TextUnit>
    <TextUnit id="398" loc="421">αἰθήρ: μύσαντες δ' εἴχομεν θείαν νόσον.</TextUnit>
    <TextUnit id="399" loc="422">καὶ τοῦδ' ἀπαλλαγέντος ἐν χρόνῳ μακρῷ,</TextUnit>
    <TextUnit id="400" loc="423">ἡ παῖς ὁρᾶται, κἀνακωκύει πικρᾶς</TextUnit>
    <TextUnit id="401" loc="424">ὄρνιθος ὀξὺν φθόγγον, ἐς ὅταν κενῆς</TextUnit>
    <TextUnit id="402" loc="425">εὐνῆς νεοσσῶν ὀρφανὸν βλέψῃ λέχος.</TextUnit>
    <TextUnit id="403" loc="426">οὕτω δὲ χαὔτη, ψιλὸν ὡς ὁρᾷ νέκυν,</TextUnit>
    <TextUnit id="404" loc="427">γόοισιν ἐξῴμωξεν, ἐκ δ' ἀρὰς κακὰς</TextUnit>
    <TextUnit id="405" loc="428">ἠρᾶτο τοῖσι τοὔργον ἐξειργασμένοις.</TextUnit>
    <TextUnit id="406" loc="429">καὶ χερσὶν εὐθὺς διψίαν φέρει κόνιν,</TextUnit>
    <TextUnit id="407" loc="430">ἔκ τ' εὐκροτήτου χαλκέας ἄρδην πρόχου</TextUnit>
    <TextUnit id="408" loc="431">χοαῖσι τρισπόνδοισι τὸν νέκυν στέφει.</TextUnit>
    <TextUnit id="409" loc="432">χἠμεῖς ἰδόντες ἱέμεσθα, σὺν δέ νιν</TextUnit>
    <TextUnit id="410" loc="433">θηρώμεθ' εὐθὺς οὐδὲν ἐκπεπληγμένην,</TextUnit>
    <TextUnit id="411" loc="434">καὶ τάς τε πρόσθεν τάς τε νῦν ἠλέγχομεν</TextUnit>
    <TextUnit id="412" loc="435">πράξεις: ἄπαρνος δ' οὐδενὸς καθίστατο,</TextUnit>
    <TextUnit id="413" loc="436">ἅμ' ἡδέως ἔμοιγε κἀλγεινῶς ἅμα.</TextUnit>
    <TextUnit id="414" loc="437">τὸ μὲν γὰρ αὐτὸν ἐκ κακῶν πεφευγέναι</TextUnit>
    <TextUnit id="415" loc="438">ἥδιστον, ἐς κακὸν δὲ τοὺς φίλους ἄγειν</TextUnit>
    <TextUnit id="416" loc="439">ἀλγεινόν: ἀλλὰ πάντα ταῦθ' ἥσσω λαβεῖν</TextUnit>
    <TextUnit id="417" loc="440">ἐμοὶ πέφυκε τῆς ἐμῆς σωτηρίας.</TextUnit>
    <TextUnit id="418" loc="441">σὲ δή, σὲ τὴν νεύουσαν εἰς πέδον κάρα,</TextUnit>
    <TextUnit id="419" loc="442">φὴς ἢ καταρνεῖ μὴ δεδρακέναι τάδε:</TextUnit>
    <TextUnit id="420" loc="443">καὶ φημὶ δρᾶσαι κοὐκ ἀπαρνοῦμαι τὸ μή.</TextUnit>
    <TextUnit id="421" loc="444">σὺ μὲν κομίζοις ἂν σεαυτὸν ᾖ θέλεις</TextUnit>
    <TextUnit id="422" loc="445">ἔξω βαρείας αἰτίας ἐλεύθερον:</TextUnit>
    <TextUnit id="423" loc="446">σὺ δ' εἰπέ μοι μὴ μῆκος, ἀλλὰ συντόμως,</TextUnit>
    <TextUnit id="424" loc="447">ᾔδησθα κηρυχθέντα μὴ πράσσειν τάδε;</TextUnit>
    <TextUnit id="425" loc="448">ᾔδη: τί δ' οὐκ ἔμελλον; ἐμφανῆ γὰρ ἦν.</TextUnit>
    <TextUnit id="426" loc="449">καὶ δῆτ' ἐτόλμας τούσδ' ὑπερβαίνειν νόμους;</TextUnit>
    <TextUnit id="427" loc="450">οὐ γάρ τί μοι Ζεὺς ἦν ὁ κηρύξας τάδε,</TextUnit>
    <TextUnit id="428" loc="451">οὐδ' ἡ ξύνοικος τῶν κάτω θεῶν Δίκη</TextUnit>
    <TextUnit id="429" loc="452">τοιούσδ' ἐν ἀνθρώποισιν ὥρισεν νόμους.</TextUnit>
    <TextUnit id="430" loc="453">οὐδὲ σθένειν τοσοῦτον ᾠόμην τὰ σὰ</TextUnit>
    <TextUnit id="431" loc="454">κηρύγμαθ', ὥστ' ἄγραπτα κἀσφαλῆ θεῶν</TextUnit>
    <TextUnit id="432" loc="455">νόμιμα δύνασθαι θνητὸν ὄνθ' ὑπερδραμεῖν.</TextUnit>
    <TextUnit id="433" loc="456">οὐ γάρ τι νῦν γε κἀχθές, ἀλλ' ἀεί ποτε</TextUnit>
    <TextUnit id="434" loc="457">ζῇ ταῦτα, κοὐδεὶς οἶδεν ἐξ ὅτου 'φάνη.</TextUnit>
    <TextUnit id="435" loc="458">τούτων ἐγὼ οὐκ ἔμελλον, ἀνδρὸς οὐδενὸς</TextUnit>
    <TextUnit id="436" loc="459">φρόνημα δείσας', ἐν θεοῖσι τὴν δίκην</TextUnit>
    <TextUnit id="437" loc="460">δώσειν: θανουμένη γὰρ ἐξῄδη, τί δ' οὔ;</TextUnit>
    <TextUnit id="438" loc="461">κεἰ μὴ σὺ προὐκήρυξας. εἰ δὲ τοῦ χρόνου</TextUnit>
    <TextUnit id="439" loc="462">πρόσθεν θανοῦμαι, κέρδος αὔτ' ἐγὼ λέγω.</TextUnit>
    <TextUnit id="440" loc="463">ὅστις γὰρ ἐν πολλοῖσιν ὡς ἐγὼ κακοῖς</TextUnit>
    <TextUnit id="441" loc="464">ζῇ, πῶς ὅδ' Οὐχὶ κατθανὼν κέρδος φέρει;</TextUnit>
    <TextUnit id="442" loc="465">οὕτως ἔμοιγε τοῦδε τοῦ μόρου τυχεῖν</TextUnit>
    <TextUnit id="443" loc="466">παρ' οὐδὲν ἄλγος: ἀλλ' ἄν, εἰ τὸν ἐξ ἐμῆς</TextUnit>
    <TextUnit id="444" loc="467">μητρὸς θανόντ' ἄθαπτον ἠνσχόμην νέκυν,</TextUnit>
    <TextUnit id="445" loc="468">κείνοις ἂν ἤλγουν: τοῖσδε δ' οὐκ ἀλγύνομαι.</TextUnit>
    <TextUnit id="446" loc="469">σοὶ δ' εἰ δοκῶ νῦν μῶρα δρῶσα τυγχάνειν,</TextUnit>
    <TextUnit id="447" loc="470">σχεδόν τι μώρῳ μωρίαν ὀφλισκάνω.</TextUnit>
    <TextUnit id="448" loc="471">δηλοῖ τὸ γέννημ' ὠμὸν ἐξ ὠμοῦ πατρὸς</TextUnit>
    <TextUnit id="449" loc="472">τῆς παιδός. εἴκειν δ' οὐκ ἐπίσταται κακοῖς.</TextUnit>
    <TextUnit id="450" loc="473">ἀλλ' ἴσθι τοι τὰ σκλήρ' ἄγαν φρονήματα</TextUnit>
    <TextUnit id="451" loc="474">πίπτειν μάλιστα, καὶ τὸν ἐγκρατέστατον</TextUnit>
    <TextUnit id="452" loc="475">σίδηρον ὀπτὸν ἐκ πυρὸς περισκελῆ</TextUnit>
    <TextUnit id="453" loc="476">θραυσθέντα καὶ ῥαγέντα πλεῖστ' ἂν εἰσίδοις:</TextUnit>
    <TextUnit id="454" loc="477">σμικρῷ χαλινῷ δ' οἶδα τοὺς θυμουμένους</TextUnit>
    <TextUnit id="455" loc="478">ἵππους καταρτυθέντας: οὐ γὰρ ἐκπέλει</TextUnit>
    <TextUnit id="456" loc="479">φρονεῖν μέγ' ὅστις δοῦλός ἐστι τῶν πέλας.</TextUnit>
    <TextUnit id="457" loc="480">αὕτη δ' ὑβρίζειν μὲν τότ' ἐξηπίστατο,</TextUnit>
    <TextUnit id="458" loc="481">νόμους ὑπερβαίνουσα τοὺς προκειμένους:</TextUnit>
    <TextUnit id="459" loc="482">ὕβρις δ', ἐπεὶ δέδρακεν, ἥδε δευτέρα,</TextUnit>
    <TextUnit id="460" loc="483">τούτοις ἐπαυχεῖν καὶ δεδρακυῖαν γελᾶν.</TextUnit>
    <TextUnit id="461" loc="484">ἦ νῦν ἐγὼ μὲν οὐκ ἀνήρ, αὕτη δ' ἀνήρ,</TextUnit>
    <TextUnit id="462" loc="485">εἰ ταῦτ' ἀνατὶ τῇδε κείσεται κράτη.</TextUnit>
    <TextUnit id="463" loc="486">ἀλλ' εἴτ' ἀδελφῆς εἴθ' ὁμαιμονεστέρα</TextUnit>
    <TextUnit id="464" loc="487">τοῦ παντὸς ἡμῖν Ζηνὸς ἑρκείου κυρεῖ,</TextUnit>
    <TextUnit id="465" loc="488">αὐτή τε χἠ ξύναιμος οὐκ ἀλύξετον</TextUnit>
    <TextUnit id="466" loc="489">μόρου κακίστου: καὶ γὰρ οὖν κείνην ἴσον</TextUnit>
    <TextUnit id="467" loc="490">ἐπαιτιῶμαι τοῦδε βουλεῦσαι τάφου.</TextUnit>
    <TextUnit id="468" loc="491">καί νιν καλεῖτ': ἔσω γὰρ εἶδον ἀρτίως</TextUnit>
    <TextUnit id="469" loc="492">λυσσῶσαν αὐτὴν οὐδ' ἐπήβολον φρενῶν.</TextUnit>
    <TextUnit id="470" loc="493">φιλεῖ δ' ὁ θυμὸς πρόσθεν, ᾑρῆσθαι κλοπεὺς</TextUnit>
    <TextUnit id="471" loc="494">τῶν μηδὲν ὀρθῶς ἐν σκότῳ τεχνωμένων:</TextUnit>
    <TextUnit id="472" loc="495">μισῶ γε μέντοι χὤταν ἐν κακοῖσί τις</TextUnit>
    <TextUnit id="473" loc="496">ἁλοὺς ἔπειτα τοῦτο καλλύνειν θέλῃ.</TextUnit>
    <TextUnit id="474" loc="497">θέλεις τι μεῖζον ἢ κατακτεῖναί μ' ἑλών;</TextUnit>
    <TextUnit id="475" loc="498">ἐγὼ μὲν οὐδέν: τοῦτ' ἔχων ἅπαντ' ἔχω.</TextUnit>
    <TextUnit id="476" loc="499">τί δῆτα μέλλεις; ὡς ἐμοὶ τῶν σῶν λόγων</TextUnit>
    <TextUnit id="477" loc="500">ἀρεστὸν οὐδὲν μηδ' ἀρεσθείη ποτέ:</TextUnit>
    <TextUnit id="478" loc="501">οὕτω δὲ καὶ σοὶ τἄμ' ἀφανδάνοντ' ἔφυ.</TextUnit>
    <TextUnit id="479" loc="502">καίτοι πόθεν κλέος γ' ἂν εὐκλεέστερον</TextUnit>
    <TextUnit id="480" loc="503">κατέσχον ἢ τὸν αὐτάδελφον ἐν τάφῳ</TextUnit>
    <TextUnit id="481" loc="504">τιθεῖσα; τούτοις τοῦτο πᾶσιν ἁνδάνειν</TextUnit>
    <TextUnit id="482" loc="505">λέγοιτ' ἄν, εἰ μὴ γλῶσσαν ἐγκλῄοι φόβος.</TextUnit>
    <TextUnit id="483" loc="506">ἀλλ' ἡ τυραννὶς πολλά τ' ἄλλ' εὐδαιμονεῖ</TextUnit>
    <TextUnit id="484" loc="507">κἄξεστιν αὐτῇ δρᾶν λέγειν θ' ἃ βούλεται.</TextUnit>
    <TextUnit id="485" loc="508">σὺ τοῦτο μούνη τῶνδε Καδμείων ὁρᾷς.</TextUnit>
    <TextUnit id="486" loc="509">ὁρῶσι χοὖτοι, σοὶ δ' ὑπίλλουσιν στόμα.</TextUnit>
    <TextUnit id="487" loc="510">σὺ δ' οὐκ ἐπαιδεῖ, τῶνδε χωρὶς εἰ φρονεῖς;</TextUnit>
    <TextUnit id="488" loc="511">οὐδὲν γὰρ αἰσχρὸν τοὺς ὁμοσπλάγχνους σέβειν.</TextUnit>
    <TextUnit id="489" loc="512">οὔκουν ὅμαιμος χὠ καταντίον θανών;</TextUnit>
    <TextUnit id="490" loc="513">ὅμαιμος ἐκ μιᾶς τε καὶ ταὐτοῦ πατρός.</TextUnit>
    <TextUnit id="491" loc="514">πῶς δῆτ' ἐκείνῳ δυσσεβῆ τιμᾷς χάριν;</TextUnit>
    <TextUnit id="492" loc="515">οὐ μαρτυρήσει ταῦθ' ὁ κατθανὼν νέκυς.</TextUnit>
    <TextUnit id="493" loc="516">εἴ τοί σφε τιμᾷς ἐξ ἴσου τῷ δυσσεβεῖ.</TextUnit>
    <TextUnit id="494" loc="517">οὐ γάρ τι δοῦλος, ἀλλ' ἀδελφὸς ὤλετο.</TextUnit>
    <TextUnit id="495" loc="518">πορθῶν δὲ τήνδε γῆν: ὁ δ' ἀντιστὰς ὕπερ.</TextUnit>
    <TextUnit id="496" loc="519">ὁμῶς ὅ γ' ̔́Αιδης τοὺς νόμους τούτους ποθεῖ.</TextUnit>
    <TextUnit id="497" loc="520">ἀλλ' οὐχ ὁ χρηστὸς τῷ κακῷ λαχεῖν ἴσος.</TextUnit>
    <TextUnit id="498" loc="521">τίς οἶδεν εἰ κάτωθεν εὐαγῆ τάδε;</TextUnit>
    <TextUnit id="499" loc="522">οὔτοι ποθ' οὑχθρός, οὐδ' ὅταν θάνῃ, φίλος.</TextUnit>
    <TextUnit id="500" loc="523">οὔτοι συνέχθειν, ἀλλὰ συμφιλεῖν ἔφυν.</TextUnit>
    <TextUnit id="501" loc="524">κάτω νυν ἐλθοῦς', εἰ φιλητέον, φίλει</TextUnit>
    <TextUnit id="502" loc="525">κείνους: ἐμοῦ δὲ ζῶντος οὐκ ἄρξει γυνή.</TextUnit>
    <TextUnit id="503" loc="526">καὶ μὴν πρὸ πυλῶν ἥδ' ̓Ισμήνη,</TextUnit>
    <TextUnit id="504" loc="527">φιλάδελφα κάτω δάκρυ' εἰβομένη:</TextUnit>
    <TextUnit id="505" loc="528">νεφέλη δ' ὀφρύων ὕπερ αἱματόεν</TextUnit>
    <TextUnit id="506" loc="529">ῥέθος αἰσχύνει,</TextUnit>
    <TextUnit id="507" loc="530">τέγγους' εὐῶπα παρειάν.</TextUnit>
    <TextUnit id="508" loc="531">σὺ δ', ἣ κατ' οἴκους ὡς ἔχιδν' ὑφειμένη</TextUnit>
    <TextUnit id="509" loc="532">λήθουσά μ' ἐξέπινες, οὐδ' ἐμάνθανον</TextUnit>
    <TextUnit id="510" loc="533">τρέφων δύ' ἄτα κἀπαναστάσεις θρόνων,</TextUnit>
    <TextUnit id="511" loc="534">φέρ', εἰπὲ δή μοι, καὶ σὺ τοῦδε τοῦ τάφου</TextUnit>
    <TextUnit id="512" loc="535">φήσεις μετασχεῖν, ἢ 'ξομεῖ τὸ μὴ εἰδέναι;</TextUnit>
    <TextUnit id="513" loc="536">δέδρακα τοὔργον, εἴπερ ἥδ' ὁμορροθεῖ</TextUnit>
    <TextUnit id="514" loc="537">καὶ ξυμμετίσχω καὶ φέρω τῆς αἰτίας.</TextUnit>
    <TextUnit id="515" loc="538">ἀλλ' οὐκ ἐάσει τοῦτό γ' ἡ δίκη ς', ἐπεὶ</TextUnit>
    <TextUnit id="516" loc="539">οὔτ' ἠθέλησας οὔτ' ἐγὼ 'κοινωσάμην.</TextUnit>
    <TextUnit id="517" loc="540">ἀλλ' ἐν κακοῖς τοῖς σοῖσιν οὐκ αἰσχύνομαι</TextUnit>
    <TextUnit id="518" loc="541">ξύμπλουν ἐμαυτὴν τοῦ πάθους ποιουμένη.</TextUnit>
    <TextUnit id="519" loc="542">ὧν τοὔργον, ̔́Αιδης χοἰ κάτω ξυνίστορες:</TextUnit>
    <TextUnit id="520" loc="543">λόγοις δ' ἐγὼ φιλοῦσαν οὐ στέργω φίλην.</TextUnit>
    <TextUnit id="521" loc="544">μήτοι, κασιγνήτη, μ' ἀτιμάσῃς τὸ μὴ οὐ</TextUnit>
    <TextUnit id="522" loc="545">θανεῖν τε σὺν σοὶ τὸν θανόντα θ' ἁγνίσαι.</TextUnit>
    <TextUnit id="523" loc="546">μή μοι θάνῃς σὺ κοινὰ μηδ' ἃ μὴ 'θιγες</TextUnit>
    <TextUnit id="524" loc="547">ποιοῦ σεαυτῆς. ἀρκέσω θνῄσκους' ἐγώ.</TextUnit>
    <TextUnit id="525" loc="548">καὶ τίς βίος μοι σοῦ λελειμμένῃ φίλος;</TextUnit>
    <TextUnit id="526" loc="549">Κρέοντ' ἐρώτα: τοῦδε γὰρ σὺ κηδεμών.</TextUnit>
    <TextUnit id="527" loc="550">τί ταῦτ' ἀνιᾷς μ', οὐδὲν ὠφελουμένη;</TextUnit>
    <TextUnit id="528" loc="551">ἀλγοῦσα μὲν δῆτ' εἰ γελῶ γ' ἐν σοὶ γελῶ.</TextUnit>
    <TextUnit id="529" loc="552">τί δῆτ' ἂν ἀλλὰ νῦν ς' ἔτ' ὠφελοῖμ' ἐγώ;</TextUnit>
    <TextUnit id="530" loc="553">σῶσον σεαυτήν: οὐ φθονῶ ς' ὑπεκφυγεῖν.</TextUnit>
    <TextUnit id="531" loc="554">οἴμοι τάλαινα, κἀμπλάκω τοῦ σοῦ μόρου;</TextUnit>
    <TextUnit id="532" loc="555">σὺ μὲν γὰρ εἵλου ζῆν, ἐγὼ δὲ κατθανεῖν.</TextUnit>
    <TextUnit id="533" loc="556">ἀλλ' οὐκ ἐπ' ἀρρήτοις γε τοῖς ἐμοῖς λόγοις.</TextUnit>
    <TextUnit id="534" loc="557">καλῶς σὺ μὲν τοῖς, τοῖς δ' ἐγὼ 'δόκουν φρονεῖν.</TextUnit>
    <TextUnit id="535" loc="558">καὶ μὴν ἴση νῷν ἐστιν ἡ 'ξαμαρτία.</TextUnit>
    <TextUnit id="536" loc="559">θάρσει: σὺ μὲν ζῇς, ἡ δ' ἐμὴ ψυχὴ πάλαι</TextUnit>
    <TextUnit id="537" loc="560">τέθνηκεν, ὥστε τοῖς θανοῦσιν ὠφελεῖν.</TextUnit>
    <TextUnit id="538" loc="561">τὼ παῖδε φημὶ τώδε τὴν μὲν ἀρτίως</TextUnit>
    <TextUnit id="539" loc="562">ἄνουν πεφάνθαι, τὴν δ' ἀφ' οὗ τὰ πρῶτ' ἔφυ.</TextUnit>
    <TextUnit id="540" loc="563">οὐ γάρ ποτ', ὦναξ, οὐδ' ὃς ἂν βλάστῃ μένει</TextUnit>
    <TextUnit id="541" loc="564">νοῦς τοῖς κακῶς πράσσουσιν, ἀλλ' ἐξίσταται.</TextUnit>
    <TextUnit id="542" loc="565">σοὶ γοῦν, ὅθ' εἵλου σὺν κακοῖς πράσσειν κακά.</TextUnit>
    <TextUnit id="543" loc="566">τί γὰρ μόνῃ μοι τῆσδ' ἄτερ βιώσιμον;</TextUnit>
    <TextUnit id="544" loc="567">ἀλλ' ἥδε μέντοι μὴ λέγ': οὐ γὰρ ἔστ' ἔτι.</TextUnit>
    <TextUnit id="545" loc="568">ἀλλὰ κτενεῖς νυμφεῖα τοῦ σαυτοῦ τέκνου;</TextUnit>
    <TextUnit id="546" loc="569">ἀρώσιμοι γὰρ χἀτέρων εἰσὶν γύαι.</TextUnit>
    <TextUnit id="547" loc="570">οὐχ ὥς γ' ἐκείνῳ τῇδέ τ' ἦν ἡρμοσμένα.</TextUnit>
    <TextUnit id="548" loc="571">κακὰς ἐγὼ γυναῖκας υἱέσι στυγῶ.</TextUnit>
    <TextUnit id="549" loc="572">ὦ φίλταθ' Αἷμον, ὥς ς' ἀτιμάζει πατήρ.</TextUnit>
    <TextUnit id="550" loc="573">ἄγαν γε λυπεῖς καὶ σὺ καὶ τὸ σὸν λέχος.</TextUnit>
    <TextUnit id="551" loc="574">ἦ γὰρ στερήσεις τῆσδε τὸν σαυτοῦ γόνον;</TextUnit>
    <TextUnit id="552" loc="575">̔́Αιδης ὁ παύσων τούσδε τοὺς γάμους ἔφυ.</TextUnit>
    <TextUnit id="553" loc="576">δεδογμέν', ὡς ἔοικε, τήνδε κατθανεῖν.</TextUnit>
    <TextUnit id="554" loc="577">καὶ σοί γε κἀμοί. μὴ τριβὰς ἔτ', ἀλλά νιν</TextUnit>
    <TextUnit id="555" loc="578">κομίζετ' εἴσω, δμῶες: ἐκ δὲ τοῦδε χρὴ</TextUnit>
    <TextUnit id="556" loc="579">γυναῖκας εἶναι τάσδε μηδ' ἀνειμένας.</TextUnit>
    <TextUnit id="557" loc="580">φεύγουσι γάρ τοι χοἰ θρασεῖς, ὅταν πέλας</TextUnit>
    <TextUnit id="558" loc="581">ἤδη τὸν, ̔́Αιδην εἰσορῶσι τοῦ βίου.</TextUnit>
    <TextUnit id="559" loc="582">εὐδαίμονες οἷσι κακῶν ἄγευστος αἰών.</TextUnit>
    <TextUnit id="560" loc="583">οἷς γὰρ ἂν σεισθῇ θεόθεν δόμος, ἄτας</TextUnit>
    <TextUnit id="561" loc="585">οὐδὲν ἐλλείπει γενεᾶς ἐπὶ πλῆθος ἕρπον:</TextUnit>
    <TextUnit id="562" loc="586">ὅμοιον ὥστε ποντίαις οἶδμα δυσπνόοις ὅταν</TextUnit>
    <TextUnit id="563" loc="587">Θρῄσσαισιν ἔρεβος ὕφαλον ἐπιδράμῃ πνοαῖς,</TextUnit>
    <TextUnit id="564" loc="590">κυλίνδει βυσσόθεν κελαινὰν θῖνα καὶ</TextUnit>
    <TextUnit id="565" loc="591">δυσάνεμοι, στόνῳ βρέμουσι δ' ἀντιπλῆγες ἀκταί.</TextUnit>
    <TextUnit id="566" loc="592">ἀρχαῖα τὰ Λαβδακιδᾶν οἴκων ὁρῶμαι</TextUnit>
    <TextUnit id="567" loc="595">πήματα φθιτῶν ἐπὶ πήμασι πίπτοντ',</TextUnit>
    <TextUnit id="568" loc="596">οὐδ' ἀπαλλάσσει γενεὰν γένος, ἀλλ' ἐρείπει</TextUnit>
    <TextUnit id="569" loc="597">θεῶν τις, οὐδ' ἔχει λύσιν. νῦν γὰρ ἐσχάτας ὕπερ</TextUnit>
    <TextUnit id="570" loc="600">ῥίζας ὃ τέτατο φάος ἐν Οἰδίπου δόμοις,</TextUnit>
    <TextUnit id="571" loc="601">κατ' αὖ νιν φοινία θεῶν τῶν νερτέρων</TextUnit>
    <TextUnit id="572" loc="602">ἀμᾷ κόνις λόγου τ' ἄνοια καὶ φρενῶν ἐρινύς.</TextUnit>
    <TextUnit id="573" loc="605">τεάν, Ζεῦ, δύνασιν τίς ἀνδρῶν ὑπερβασία κατάσχοι;</TextUnit>
    <TextUnit id="574" loc="606">τὰν οὔθ' ὕπνος αἱρεῖ ποθ' ὁ πάντ' ἀγρεύων,</TextUnit>
    <TextUnit id="575" loc="607">οὔτε θεῶν ἄκματοι μῆνες, ἀγήρῳ δὲ χρόνῳ</TextUnit>
    <TextUnit id="576" loc="610">δυνάστας κατέχεις ̓Ολύμπου μαρμαρόεσσαν αἴγλαν.</TextUnit>
    <TextUnit id="577" loc="611">τό τ' ἔπειτα καὶ τὸ μέλλον</TextUnit>
    <TextUnit id="578" loc="612">καὶ τὸ πρὶν ἐπαρκέσει</TextUnit>
    <TextUnit id="579" loc="613">νόμος ὅδ', οὐδὲν ἕρπει</TextUnit>
    <TextUnit id="580" loc="614">θνατῶν βιότῳ πάμπολύ γ' ἐκτὸς ἄτας.</TextUnit>
    <TextUnit id="581" loc="615">ἁ γὰρ δὴ πολύπλαγκτος ἐλπὶς πολλοῖς μὲν ὄνασις ἀνδρῶν,</TextUnit>
    <TextUnit id="582" loc="616">πολλοῖς δ' ἀπάτα κουφονόων ἐρώτων:</TextUnit>
    <TextUnit id="583" loc="617">εἰδότι δ' οὐδὲν ἕρπει, πρὶν πυρὶ θερμῷ πόδα τις</TextUnit>
    <TextUnit id="584" loc="620">προσαύσῃ. σοφίᾳ γὰρ ἔκ του κλεινὸν ἔπος πέφανται.</TextUnit>
    <TextUnit id="585" loc="621">τὸ κακὸν δοκεῖν ποτ' ἐσθλὸν</TextUnit>
    <TextUnit id="586" loc="622">τῷδ' ἔμμεν ὅτῳ φρένας</TextUnit>
    <TextUnit id="587" loc="623">θεὸς ἄγει πρὸς ἄταν:</TextUnit>
    <TextUnit id="588" loc="625">πράσσει δ' ὀλίγιστον χρόνον ἐκτὸς ἄτας.</TextUnit>
    <TextUnit id="589" loc="626">ὅδε μὴν Αἵμων, παίδων τῶν σῶν</TextUnit>
    <TextUnit id="590" loc="627">νέατον γέννημ': ἆρ' ἀχνύμενος</TextUnit>
    <TextUnit id="591" loc="628">τάλιδος ἥκει μόρον ̓Αντιγόνης,</TextUnit>
    <TextUnit id="592" loc="630">ἀπάτης λεχέων ὑπεραλγῶν;</TextUnit>
    <TextUnit id="593" loc="631">τάχ' εἰσόμεσθα μάντεων ὑπέρτερον.</TextUnit>
    <TextUnit id="594" loc="632">ὦ παῖ, τελείαν ψῆφον ἆρα μὴ κλύων</TextUnit>
    <TextUnit id="595" loc="633">τῆς μελλονύμφου πατρὶ λυσσαίνων πάρει;</TextUnit>
    <TextUnit id="596" loc="634">ἢ σοὶ μὲν ἡμεῖς πανταχῇ, δρῶντες φίλοι;</TextUnit>
    <TextUnit id="597" loc="635">πάτερ, σός εἰμι, καὶ σύ μοι γνώμας ἔχων</TextUnit>
    <TextUnit id="598" loc="636">χρηστὰς ἀπορθοῖς, αἷς ἔγωγ' ἐφέψομαι.</TextUnit>
    <TextUnit id="599" loc="637">ἐμοὶ γὰρ οὐδεὶς ἀξιώσεται γάμος</TextUnit>
    <TextUnit id="600" loc="638">μείζων φέρεσθαι σοῦ καλῶς ἡγουμένου.</TextUnit>
    <TextUnit id="601" loc="639">οὕτω γάρ, ὦ παῖ, χρὴ διὰ στέρνων ἔχειν,</TextUnit>
    <TextUnit id="602" loc="640">γνώμης πατρῴας πάντ' ὄπισθεν ἑστάναι.</TextUnit>
    <TextUnit id="603" loc="641">τούτου γὰρ οὕνεκ' ἄνδρες εὔχονται γονὰς</TextUnit>
    <TextUnit id="604" loc="642">κατηκόους φύσαντες ἐν δόμοις ἔχειν,</TextUnit>
    <TextUnit id="605" loc="643">ὡς καὶ τὸν ἐχθρὸν ἀνταμύνωνται κακοῖς</TextUnit>
    <TextUnit id="606" loc="644">καὶ τὸν φίλον τιμῶσιν ἐξ ἴσου πατρί.</TextUnit>
    <TextUnit id="607" loc="645">ὅστις δ' ἀνωφέλητα φιτύει τέκνα,</TextUnit>
    <TextUnit id="608" loc="646">τί τόνδ' ἂν εἴποις ἄλλο πλὴν αὑτῷ πόνους</TextUnit>
    <TextUnit id="609" loc="647">φῦσαι, πολὺν δὲ τοῖσιν ἐχθροῖσιν γέλων;</TextUnit>
    <TextUnit id="610" loc="648">μή νύν ποτ', ὦ παῖ, τὰς φρένας ὑφ' ἡδονῆς</TextUnit>
    <TextUnit id="611" loc="649">γυναικὸς οὕνεκ' ἐκβάλῃς, εἰδὼς ὅτι</TextUnit>
    <TextUnit id="612" loc="650">ψυχρὸν παραγκάλισμα τοῦτο γίγνεται,</TextUnit>
    <TextUnit id="613" loc="651">γυνὴ κακὴ ξύνευνος ἐν δόμοις. τί γὰρ</TextUnit>
    <TextUnit id="614" loc="652">γένοιτ' ἂν ἕλκος μεῖζον ἢ φίλος κακός;</TextUnit>
    <TextUnit id="615" loc="653">ἀλλὰ πτύσας ὡσεί τε δυσμενῆ μέθες</TextUnit>
    <TextUnit id="616" loc="654">τὴν παῖδ' ἐν Αἴδου τήνδε νυμφεύειν τινί.</TextUnit>
    <TextUnit id="617" loc="655">ἐπεὶ γὰρ αὐτὴν εἷλον ἐμφανῶς ἐγὼ</TextUnit>
    <TextUnit id="618" loc="656">πόλεως ἀπιστήσασαν ἐκ πάσης μόνην,</TextUnit>
    <TextUnit id="619" loc="657">ψευδῆ γ' ἐμαυτὸν οὐ καταστήσω πόλει,</TextUnit>
    <TextUnit id="620" loc="658">ἀλλὰ κτενῶ. πρὸς ταῦτ' ἐφυμνείτω Δία</TextUnit>
    <TextUnit id="621" loc="659">ξύναιμον. εἰ γὰρ δὴ τά γ' ἐγγενῆ φύσει</TextUnit>
    <TextUnit id="622" loc="660">ἄκοσμα θρέψω, κάρτα τοὺς ἔξω γένους</TextUnit>
    <TextUnit id="623" loc="661">ἐν τοῖς γὰρ οἰκείοισιν ὅστις ἔστ' ἀνὴρ</TextUnit>
    <TextUnit id="624" loc="662">χρηστός, φανεῖται κἀν πόλει δίκαιος ὤν.</TextUnit>
    <TextUnit id="625" loc="663">ὅστις δ' ὑπερβὰς ἢ νόμους βιάζεται</TextUnit>
    <TextUnit id="626" loc="664">ἢ τοὐπιτάσσειν τοῖς κρατύνουσιν νοεῖ,</TextUnit>
    <TextUnit id="627" loc="665">οὐκ ἔστ' ἐπαίνου τοῦτον ἐξ ἐμοῦ τυχεῖν.</TextUnit>
    <TextUnit id="628" loc="666">ἀλλ' ὃν πόλις στήσειε τοῦδε χρὴ κλύειν</TextUnit>
    <TextUnit id="629" loc="667">καὶ σμικρὰ καὶ δίκαια καὶ τἀναντία.</TextUnit>
    <TextUnit id="630" loc="668">καὶ τοῦτον ἂν τὸν ἄνδρα θαρσοίην ἐγὼ</TextUnit>
    <TextUnit id="631" loc="669">καλῶς μὲν ἄρχειν, εὖ δ' ἂν ἄρχεσθαι θέλειν,</TextUnit>
    <TextUnit id="632" loc="670">δορός τ' ἂν ἐν χειμῶνι προστεταγμένον</TextUnit>
    <TextUnit id="633" loc="671">μένειν δίκαιον κἀγαθὸν παραστάτην.</TextUnit>
    <TextUnit id="634" loc="672">ἀναρχίας δὲ μεῖζον οὐκ ἔστιν κακόν.</TextUnit>
    <TextUnit id="635" loc="673">αὕτη πόλεις ὄλλυσιν, ἥδ' ἀναστάτους</TextUnit>
    <TextUnit id="636" loc="674">οἴκους τίθησιν, ἥδε συμμάχου δορὸς</TextUnit>
    <TextUnit id="637" loc="675">τροπὰς καταρρήγνυσι: τῶν δ' ὀρθουμένων</TextUnit>
    <TextUnit id="638" loc="676">σῴζει τὰ πολλὰ σώμαθ' ἡ πειθαρχία.</TextUnit>
    <TextUnit id="639" loc="677">οὕτως ἀμυντέ' ἐστὶ τοῖς κοσμουμένοις,</TextUnit>
    <TextUnit id="640" loc="678">κοὔτοι γυναικὸς οὐδαμῶς ἡσσητέα.</TextUnit>
    <TextUnit id="641" loc="679">κρεῖσσον γάρ, εἴπερ δεῖ, πρὸς ἀνδρὸς ἐκπεσεῖν,</TextUnit>
    <TextUnit id="642" loc="680">κοὐκ ἂν γυναικῶν ἥσσονες καλοίμεθ' ἄν.</TextUnit>
    <TextUnit id="643" loc="681">ἡμῖν μέν, εἰ μὴ τῷ χρόνῳ κεκλέμμεθα,</TextUnit>
    <TextUnit id="644" loc="682">λέγειν φρονούντως ὧν λέγεις δοκεῖς πέρι.</TextUnit>
    <TextUnit id="645" loc="683">πάτερ, θεοὶ φύουσιν ἀνθρώποις φρένας,</TextUnit>
    <TextUnit id="646" loc="684">πάντων ὅς' ἐστὶ κτημάτων ὑπέρτατον.</TextUnit>
    <TextUnit id="647" loc="685">ἐγὼ δ' ὅπως σὺ μὴ λέγεις ὀρθῶς τάδε,</TextUnit>
    <TextUnit id="648" loc="686">οὔτ' ἂν δυναίμην μήτ' ἐπισταίμην λέγειν.</TextUnit>
    <TextUnit id="649" loc="687">γένοιτο μεντἂν χἀτέρῳ καλῶς ἔχον.</TextUnit>
    <TextUnit id="650" loc="688">σοῦ δ' οὖν πέφυκα πάντα προσκοπεῖν ὅσα</TextUnit>
    <TextUnit id="651" loc="689">λέγει τις ἢ πράσσει τις ἢ ψέγειν ἔχει.</TextUnit>
    <TextUnit id="652" loc="690">τὸ γὰρ σὸν ὄμμα δεινὸν, ἀνδρὶ δημότῃ</TextUnit>
    <TextUnit id="653" loc="691">λόγοις τοιούτοις, οἷς σὺ μὴ τέρψει κλύων:</TextUnit>
    <TextUnit id="654" loc="692">ἐμοὶ δ' ἀκούειν ἔσθ' ὑπὸ σκότου τάδε,</TextUnit>
    <TextUnit id="655" loc="693">τὴν παῖδα ταύτην οἷ', ὀδύρεται πόλις,</TextUnit>
    <TextUnit id="656" loc="694">πασῶν γυναικῶν ὡς ἀναξιωτάτη</TextUnit>
    <TextUnit id="657" loc="695">κάκιστ' ἀπ' ἔργων εὐκλεεστάτων φθίνει.</TextUnit>
    <TextUnit id="658" loc="696">ἥτις τὸν αὑτῆς αὐτάδελφον ἐν φοναῖς</TextUnit>
    <TextUnit id="659" loc="697">πεπτῶτ' ἄθαπτον μήθ' ὑπ' ὠμηστῶν κυνῶν</TextUnit>
    <TextUnit id="660" loc="698">εἴας' ὀλέσθαι μήθ' ὑπ' οἰωνῶν τινος.</TextUnit>
    <TextUnit id="661" loc="699">οὐχ ἥδε χρυσῆς ἀξία τιμῆς λαχεῖν;</TextUnit>
    <TextUnit id="662" loc="700">τοιάδ' ἐρεμνὴ σῖγ' ἐπέρχεται φάτις.</TextUnit>
    <TextUnit id="663" loc="701">ἐμοὶ δὲ σοῦ πράσσοντος εὐτυχῶς, πάτερ,</TextUnit>
    <TextUnit id="664" loc="702">οὐκ ἔστιν οὐδὲν κτῆμα τιμιώτερον,</TextUnit>
    <TextUnit id="665" loc="703">τί γὰρ πατρὸς θάλλοντος εὐκλείας τέκνοις</TextUnit>
    <TextUnit id="666" loc="704">ἄγαλμα μεῖζον, ἢ τί πρὸς παίδων πατρί;</TextUnit>
    <TextUnit id="667" loc="705">μή νυν ἓν ἦθος μοῦνον ἐν σαυτῷ φόρει,</TextUnit>
    <TextUnit id="668" loc="706">ὡς φὴς σύ, κοὐδὲν ἄλλο, τοῦτ' ὀρθῶς ἔχειν.</TextUnit>
    <TextUnit id="669" loc="707">ὅστις γὰρ αὐτὸς ἢ φρονεῖν μόνος δοκεῖ,</TextUnit>
    <TextUnit id="670" loc="708">ἢ γλῶσσαν, ἣν οὐκ ἄλλος, ἢ ψυχὴν ἔχειν,</TextUnit>
    <TextUnit id="671" loc="709">οὗτοι διαπτυχθέντες ὤφθησαν κενοί.</TextUnit>
    <TextUnit id="672" loc="710">ἀλλ' ἄνδρα, κεἴ τις ᾖ σοφός, τὸ μανθάνειν</TextUnit>
    <TextUnit id="673" loc="711">πόλλ', αἰσχρὸν οὐδὲν καὶ τὸ μὴ τείνειν ἄγαν.</TextUnit>
    <TextUnit id="674" loc="712">ὁρᾷς παρὰ ῥείθροισι χειμάρροις ὅσα</TextUnit>
    <TextUnit id="675" loc="713">δένδρων ὑπείκει, κλῶνας ὡς ἐκσῴζεται,</TextUnit>
    <TextUnit id="676" loc="714">τὰ δ' ἀντιτείνοντ' αὐτόπρεμν' ἀπόλλυται.</TextUnit>
    <TextUnit id="677" loc="715">αὕτως δὲ ναὸς ὅστις ἐγκρατῆ πόδα</TextUnit>
    <TextUnit id="678" loc="716">τείνας ὑπείκει μηδέν, ὑπτίοις κάτω</TextUnit>
    <TextUnit id="679" loc="717">στρέψας τὸ λοιπὸν σέλμασιν ναυτίλλεται.</TextUnit>
    <TextUnit id="680" loc="718">ἀλλ' εἶκε καὶ θυμῷ μετάστασιν δίδου.</TextUnit>
    <TextUnit id="681" loc="719">γνώμη γὰρ εἴ τις κἀπ' ἐμοῦ νεωτέρου</TextUnit>
    <TextUnit id="682" loc="720">πρόσεστι, φήμ' ἔγωγε πρεσβεύειν πολὺ</TextUnit>
    <TextUnit id="683" loc="721">φῦναι τὸν ἄνδρα πάντ' ἐπιστήμης πλέων:</TextUnit>
    <TextUnit id="684" loc="722">εἰ δ' οὖν, φιλεῖ γὰρ τοῦτο μὴ ταύτῃ ῥέπειν,</TextUnit>
    <TextUnit id="685" loc="723">καὶ τῶν λεγόντων εὖ καλὸν τὸ μανθάνειν.</TextUnit>
    <TextUnit id="686" loc="724">ἄναξ, σέ τ' εἰκός, εἴ τι καίριον λέγει,</TextUnit>
    <TextUnit id="687" loc="725">μαθεῖν, σέ τ' αὖ τοῦδ': εὖ γὰρ εἴρηται διπλῇ.</TextUnit>
    <TextUnit id="688" loc="726">οἱ τηλικοίδε καὶ διδαξόμεσθα δὴ</TextUnit>
    <TextUnit id="689" loc="727">φρονεῖν ὑπ' ἀνδρὸς τηλικοῦδε τὴν φύσιν;</TextUnit>
    <TextUnit id="690" loc="728">μηδὲν τὸ μὴ δίκαιον: εἰ δ' ἐγὼ νέος,</TextUnit>
    <TextUnit id="691" loc="729">οὐ τὸν χρόνον χρὴ μᾶλλον ἢ τἄργα σκοπεῖν.</TextUnit>
    <TextUnit id="692" loc="730">ἔργον γάρ ἐστι τοὺς ἀκοσμοῦντας σέβειν;</TextUnit>
    <TextUnit id="693" loc="731">οὐδ' ἂν κελεύσαιμ', εὐσεβεῖν εἰς τοὺς κακούς.</TextUnit>
    <TextUnit id="694" loc="732">οὐχ ἥδε γὰρ τοιᾷδ' ἐπείληπται νόσῳ;</TextUnit>
    <TextUnit id="695" loc="733">οὔ φησι Θήβης τῆσδ' ὁμόπτολις λεώς.</TextUnit>
    <TextUnit id="696" loc="734">πόλις γὰρ ἡμῖν ἁμὲ χρὴ τάσσειν ἐρεῖ;</TextUnit>
    <TextUnit id="697" loc="735">ὁρᾷς τόδ' ὡς εἴρηκας ὡς ἄγαν νέος;</TextUnit>
    <TextUnit id="698" loc="736">ἄλλῳ γὰρ ἢ 'μοὶ χρή με τῆσδ' ἄρχειν χθονός;</TextUnit>
    <TextUnit id="699" loc="737">πόλις γὰρ οὐκ ἔσθ' ἥτις ἀνδρός ἐσθ' ἑνός.</TextUnit>
    <TextUnit id="700" loc="738">οὐ τοῦ κρατοῦντος ἡ πόλις νομίζεται;</TextUnit>
    <TextUnit id="701" loc="739">καλῶς γ' ἐρήμης ἂν σὺ γῆς ἄρχοις μόνος.</TextUnit>
    <TextUnit id="702" loc="740">ὅδ', ὡς ἔοικε, τῇ γυναικὶ συμμαχεῖ.</TextUnit>
    <TextUnit id="703" loc="741">εἴπερ γυνὴ σύ. σοῦ γὰρ οὖν προκήδομαι.</TextUnit>
    <TextUnit id="704" loc="742">ὦ παγκάκιστε, διὰ δίκης ἰὼν πατρί;</TextUnit>
    <TextUnit id="705" loc="743">οὐ γὰρ δίκαιά ς' ἐξαμαρτάνονθ' ὁρῶ.</TextUnit>
    <TextUnit id="706" loc="744">ἁμαρτάνω γὰρ τὰς ἐμὰς ἀρχὰς σέβων;</TextUnit>
    <TextUnit id="707" loc="745">οὐ γὰρ σέβεις τιμάς γε τὰς θεῶν πατῶν.</TextUnit>
    <TextUnit id="708" loc="746">ὦ μιαρὸν ἦθος καὶ γυναικὸς ὕστερον.</TextUnit>
    <TextUnit id="709" loc="747">οὔ τἂν ἕλοις ἥσσω γε τῶν αἰσχρῶν ἐμέ.</TextUnit>
    <TextUnit id="710" loc="748">ὁ γοῦν λόγος σοι πᾶς ὑπὲρ κείνης ὅδε.</TextUnit>
    <TextUnit id="711" loc="749">καὶ σοῦ γε κἀμοῦ, καὶ θεῶν τῶν νερτέρων.</TextUnit>
    <TextUnit id="712" loc="750">ταύτην ποτ' οὐκ ἔσθ' ὡς ἔτι ζῶσαν γαμεῖς.</TextUnit>
    <TextUnit id="713" loc="751">ἣ δ' οὖν θανεῖται καὶ θανοῦς' ὀλεῖ τινα.</TextUnit>
    <TextUnit id="714" loc="752">ἦ κἀπαπειλῶν ὧδ' ἐπεξέρχει θρασύς;</TextUnit>
    <TextUnit id="715" loc="753">τίς δ' ἔστ' ἀπειλὴ πρὸς κενὰς γνώμας λέγειν;</TextUnit>
    <TextUnit id="716" loc="754">κλαίων φρενώσεις, ὢν φρενῶν αὐτὸς κενός.</TextUnit>
    <TextUnit id="717" loc="755">εἰ μὴ πατὴρ ἦσθ', εἶπον ἄν ς' οὐκ εὖ φρονεῖν.</TextUnit>
    <TextUnit id="718" loc="756">γυναικὸς ὢν δούλευμα μὴ κώτιλλέ με.</TextUnit>
    <TextUnit id="719" loc="757">βούλει λέγειν τι καὶ λέγων μηδὲν κλύειν;</TextUnit>
    <TextUnit id="720" loc="758">ἄληθες; ἀλλ' οὐ τόνδ' ̓́Ολυμπον, ἴσθ' ὅτι,</TextUnit>
    <TextUnit id="721" loc="759">χαίρων ἐπὶ ψόγοισι δεννάσεις ἐμέ.</TextUnit>
    <TextUnit id="722" loc="760">ἄγαγε τὸ μῖσος ὡς κατ' ὄμματ' αὐτίκα</TextUnit>
    <TextUnit id="723" loc="761">παρόντι θνῄσκῃ πλησία τῷ νυμφίῳ.</TextUnit>
    <TextUnit id="724" loc="762">οὐ δῆτ' ἔμοιγε, τοῦτο μὴ δόξῃς ποτέ,</TextUnit>
    <TextUnit id="725" loc="763">οὔθ' ἥδ' ὀλεῖται πλησία, σύ τ' οὐδαμὰ</TextUnit>
    <TextUnit id="726" loc="764">τοὐμὸν προσόψει κρᾶτ' ἐν ὀφθαλμοῖς ὁρῶν,</TextUnit>
    <TextUnit id="727" loc="765">ὡς τοῖς θέλουσι τῶν φίλων μαίνῃ συνών.</TextUnit>
    <TextUnit id="728" loc="766">ἁνήρ, ἄναξ, βέβηκεν ἐξ ὀργῆς ταχύς:</TextUnit>
    <TextUnit id="729" loc="767">νοῦς δ' ἐστὶ τηλικοῦτος ἀλγήσας βαρύς.</TextUnit>
    <TextUnit id="730" loc="768">δράτω: φρονείτω μεῖζον ἢ κατ' ἄνδρ' ἰών:</TextUnit>
    <TextUnit id="731" loc="769">τὼ δ' οὖν κόρα τώδ' οὐκ ἀπαλλάξει μόρου.</TextUnit>
    <TextUnit id="732" loc="770">ἄμφω γὰρ αὐτὼ καὶ κατακτεῖναι νοεῖς;</TextUnit>
    <TextUnit id="733" loc="771">οὐ τήν γε μὴ θιγοῦσαν: εὖ γὰρ οὖν λέγεις.</TextUnit>
    <TextUnit id="734" loc="772">μόρῳ δὲ ποίῳ καί σφε βουλεύει κτανεῖν;</TextUnit>
    <TextUnit id="735" loc="773">ἄγων ἔρημος ἔνθ' ἂν ᾖ βροτῶν στίβος</TextUnit>
    <TextUnit id="736" loc="774">κρύψω πετρώδει ζῶσαν ἐν κατώρυχι,</TextUnit>
    <TextUnit id="737" loc="775">φορβῆς τοσοῦτον ὡς ἄγος μόνον προθείς,</TextUnit>
    <TextUnit id="738" loc="776">ὅπως μίασμα πᾶς' ὑπεκφύγῃ πόλις.</TextUnit>
    <TextUnit id="739" loc="777">κἀκεῖ τὸν ̔́Αιδην, ὃν μόνον σέβει θεῶν,</TextUnit>
    <TextUnit id="740" loc="778">αἰτουμένη που τεύξεται τὸ μὴ θανεῖν,</TextUnit>
    <TextUnit id="741" loc="779">ἢ γνώσεται γοῦν ἀλλὰ τηνικαῦθ' ὅτι</TextUnit>
    <TextUnit id="742" loc="780">πόνος περισσός ἐστι τἀν ̔́Αιδου σέβειν.</TextUnit>
    <TextUnit id="743" loc="781">̓́Ερως ἀνίκατε μάχαν, ̓́Ερως, ὃς ἐν κτήμασι πίπτεις,</TextUnit>
    <TextUnit id="744" loc="782">ὃς ἐν μαλακαῖς παρειαῖς νεάνιδος ἐννυχεύεις,</TextUnit>
    <TextUnit id="745" loc="785">φοιτᾷς δ' ὑπερπόντιος ἔν τ' ἀγρονόμοις αὐλαῖς:</TextUnit>
    <TextUnit id="746" loc="786">καί ς' οὔτ' ἀθανάτων φύξιμος οὐδεὶς</TextUnit>
    <TextUnit id="747" loc="790">οὔθ' ἁμερίων σέ γ' ἀνθρώπων. ὁ δ' ἔχων μέμηνεν.</TextUnit>
    <TextUnit id="748" loc="791">σὺ καὶ δικαίων ἀδίκους φρένας παρασπᾷς ἐπὶ λώβᾳ,</TextUnit>
    <TextUnit id="749" loc="792">σὺ καὶ τόδε νεῖκος ἀνδρῶν ξύναιμον ἔχεις ταράξας:</TextUnit>
    <TextUnit id="750" loc="795">νικᾷ δ' ἐναργὴς βλεφάρων ἵμερος εὐλέκτρου</TextUnit>
    <TextUnit id="751" loc="796">νύμφας, τῶν μεγάλων πάρεδρος ἐν ἀρχαῖς</TextUnit>
    <TextUnit id="752" loc="800">θεσμῶν. ἄμαχος γὰρ ἐμπαίζει θεὸς, ̓Αφροδίτα.</TextUnit>
    <TextUnit id="753" loc="801">νῦν δ' ἤδη 'γὼ καὐτὸς θεσμῶν</TextUnit>
    <TextUnit id="754" loc="802">ἔξω φέρομαι τάδ' ὁρῶν ἴσχειν δ'</TextUnit>
    <TextUnit id="755" loc="803">οὐκέτι πηγὰς δύναμαι δάκρυ</TextUnit>
    <TextUnit id="756" loc="804">τὸν παγκοίτην ὅθ' ὁρῶ θάλαμον</TextUnit>
    <TextUnit id="757" loc="805">τήνδ' ̓Αντιγόνην ἀνύτουσαν.</TextUnit>
    <TextUnit id="758" loc="806">ὁρᾶτ' ἔμ', ὦ γᾶς πατρίας πολῖται, τὰν νεάταν ὁδὸν</TextUnit>
    <TextUnit id="759" loc="807">στείχουσαν, νέατον δὲ φέγγος λεύσσουσαν ἀελίου,</TextUnit>
    <TextUnit id="760" loc="810">κοὔποτ' αὖθις. ἀλλά μ' ὁ παγκοίτας ̔́Αιδας ζῶσαν ἄγει</TextUnit>
    <TextUnit id="761" loc="811">τὰν ̓Αχέροντος</TextUnit>
    <TextUnit id="762" loc="812">ἀκτάν, οὔθ' ὑμεναίων ἔγκληρον, οὔτ' ἐπινύμφειός</TextUnit>
    <TextUnit id="763" loc="815">πώ μέ τις ὕμνος ὕμνησεν, ἀλλ' ̓Αχέροντι νυμφεύσω.</TextUnit>
    <TextUnit id="764" loc="816">οὐκοῦν κλεινὴ καὶ ἔπαινον ἔχους'</TextUnit>
    <TextUnit id="765" loc="817">ἐς τόδ' ἀπέρχει κεῦθος νεκύων,</TextUnit>
    <TextUnit id="766" loc="818">οὔτε φθινάσιν πληγεῖσα νόσοις</TextUnit>
    <TextUnit id="767" loc="820">οὔτε ξιφέων ἐπίχειρα λαχοῦς',</TextUnit>
    <TextUnit id="768" loc="821">ἀλλ' αὐτόνομος ζῶσα μόνη δὴ</TextUnit>
    <TextUnit id="769" loc="822">θνητῶν ̔́Αιδην καταβήσει.</TextUnit>
    <TextUnit id="770" loc="823">ἤκουσα δὴ λυγρότατον ὀλέσθαι τὰν Φρυγίαν ξέναν</TextUnit>
    <TextUnit id="771" loc="825">Ταντάλου Σιπύλῳ πρὸς ἄκρῳ, τὰν κισσὸς ὡς ἀτενὴς</TextUnit>
    <TextUnit id="772" loc="826">πετραία βλάστα δάμασεν, καί νιν ὄμβροι τακομέναν,</TextUnit>
    <TextUnit id="773" loc="827">ὡς φάτις ἀνδρῶν,</TextUnit>
    <TextUnit id="774" loc="830">χιών τ' οὐδαμὰ λείπει, τέγγει δ' ὑπ' ὀφρύσι παγκλαύτοις</TextUnit>
    <TextUnit id="775" loc="831">δειράδας: ᾇ με δαίμων ὁμοιοτάταν κατευνάζει.</TextUnit>
    <TextUnit id="776" loc="832">ἀλλὰ θεός τοι καὶ θεογεννής,</TextUnit>
    <TextUnit id="777" loc="835">ἡμεῖς δὲ βροτοὶ καὶ θνητογενεῖς.</TextUnit>
    <TextUnit id="778" loc="836">καίτοι φθιμένῃ μέγα κἀκοῦσαι</TextUnit>
    <TextUnit id="779" loc="837">τοῖς ἰσοθέοις σύγκληρα λαχεῖν.</TextUnit>
    <TextUnit id="780" loc="838">ζῶσαν καὶ ἔπειτα θανοῦσαν.</TextUnit>
    <TextUnit id="781" loc="839">οἴμοι γελῶμαι. τί με, πρὸς θεῶν πατρῴων.</TextUnit>
    <TextUnit id="782" loc="840">οὐκ οἰχομέναν ὑβρίζεις, ἀλλ' ἐπίφαντον;</TextUnit>
    <TextUnit id="783" loc="841">ὦ πόλις, ὦ πόλεως πολυκτήμονες ἄνδρες:</TextUnit>
    <TextUnit id="784" loc="842">ἰὼ Διρκαῖαι κρῆναι</TextUnit>
    <TextUnit id="785" loc="845">Θήβας τ' εὐαρμάτου ἄλσος, ἔμπας ξυμμάρτυρας ὔμμ' ἐπικτῶμαι,</TextUnit>
    <TextUnit id="786" loc="846">οἵα φίλων ἄκλαυτος, οἵοις νόμοις</TextUnit>
    <TextUnit id="787" loc="847">πρὸς ἕργμα τυμβόχωστον ἔρχομαι τάφου ποταινίου:</TextUnit>
    <TextUnit id="788" loc="850">ἰὼ δύστανος, βροτοῖς οὔτε νεκροῖς κυροῦσα</TextUnit>
    <TextUnit id="789" loc="851">μέτοικος οὐ ζῶσιν, οὐ θανοῦσιν.</TextUnit>
    <TextUnit id="790" loc="852">προβᾶς' ἐπ' ἔσχατον θράσους</TextUnit>
    <TextUnit id="791" loc="853">ὑψηλὸν ἐς Δίκας βάθρον</TextUnit>
    <TextUnit id="792" loc="855">προσέπεσες, ὦ τέκνον, πολύ:</TextUnit>
    <TextUnit id="793" loc="856">πατρῷον δ' ἐκτίνεις τιν' ἆθλον.</TextUnit>
    <TextUnit id="794" loc="857">ἔψαυσας ἀλγεινοτάτας ἐμοὶ μερίμνας,</TextUnit>
    <TextUnit id="795" loc="858">πατρὸς τριπόλιστον οἶκτον τού τε πρόπαντος</TextUnit>
    <TextUnit id="796" loc="860">ἁμετέρου πότμου κλεινοῖς Λαβδακίδαισιν.</TextUnit>
    <TextUnit id="797" loc="861">ἰὼ ματρῷαι λέκτρων</TextUnit>
    <TextUnit id="798" loc="865">ἆται κοιμήματά τ' αὐτογέννητ' ἐμῷ πατρὶ δυσμόρου ματρός,</TextUnit>
    <TextUnit id="799" loc="866">οἵων ἐγώ ποθ' ἁ ταλαίφρων ἔφυν:</TextUnit>
    <TextUnit id="800" loc="867">πρὸς οὓς ἀραῖος ἄγαμος ἅδ' ἐγὼ μέτοικος ἔρχομαι.</TextUnit>
    <TextUnit id="801" loc="870">ἰὼ δυσπότμων κασίγνητε γάμων κυρήσας,</TextUnit>
    <TextUnit id="802" loc="871">θανὼν ἔτ' οὖσαν κατήναρές με.</TextUnit>
    <TextUnit id="803" loc="872">σέβειν μὲν εὐσέβειά τις,</TextUnit>
    <TextUnit id="804" loc="873">κράτος δ' ὅτῳ κράτος μέλει</TextUnit>
    <TextUnit id="805" loc="874">παραβατὸν οὐδαμᾷ πέλει:</TextUnit>
    <TextUnit id="806" loc="875">σὲ δ' αὐτόγνωτος ὤλες' ὀργά.</TextUnit>
    <TextUnit id="807" loc="876">ἄκλαυτος, ἄφιλος, ἀνυμέναιος ταλαίφρων ἄγομαι</TextUnit>
    <TextUnit id="808" loc="877">τὰν πυμάταν ὁδόν. οὐκέτι μοι τόδε</TextUnit>
    <TextUnit id="809" loc="878">λαμπάδος ἱερὸν ὄμμα</TextUnit>
    <TextUnit id="810" loc="880">θέμις ὁρᾶν ταλαίνᾳ.</TextUnit>
    <TextUnit id="811" loc="881">τὸν δ' ἐμὸν πότμον ἀδάκρυτον</TextUnit>
    <TextUnit id="812" loc="882">οὐδεὶς φίλων στενάζει.</TextUnit>
    <TextUnit id="813" loc="883">ἆρ' ἴστ', ἀοιδὰς καὶ γόους πρὸ τοῦ θανεῖν</TextUnit>
    <TextUnit id="814" loc="884">ὡς οὐδ' ἂν εἷς παύσαιτ' ἄν, εἰ χρείη λέγειν;</TextUnit>
    <TextUnit id="815" loc="885">οὐκ ἄξεθ' ὡς τάχιστα; καὶ κατηρεφεῖ</TextUnit>
    <TextUnit id="816" loc="886">τύμβῳ περιπτύξαντες, ὡς εἴρηκ' ἐγώ,</TextUnit>
    <TextUnit id="817" loc="887">ἄφετε μόνην ἔρημον, εἴτε χρῇ θανεῖν</TextUnit>
    <TextUnit id="818" loc="888">εἴτ' ἐν τοιαύτῃ ζῶσα τυμβεύειν στέγῃ:</TextUnit>
    <TextUnit id="819" loc="889">ἡμεῖς γὰρ ἁγνοὶ τοὐπὶ τήνδε τὴν κόρην</TextUnit>
    <TextUnit id="820" loc="890">μετοικίας δ' οὖν τῆς ἄνω στερήσεται.</TextUnit>
    <TextUnit id="821" loc="891">ὦ τύμβος, ὦ νυμφεῖον, ὦ κατασκαφὴς</TextUnit>
    <TextUnit id="822" loc="892">οἴκησις ἀείφρουρος, οἷ πορεύομαι</TextUnit>
    <TextUnit id="823" loc="893">πρὸς τοὺς ἐμαυτῆς, ὧν ἀριθμὸν ἐν νεκροῖς</TextUnit>
    <TextUnit id="824" loc="894">πλεῖστον δέδεκται Φερσέφασς' ὀλωλότων:</TextUnit>
    <TextUnit id="825" loc="895">ὧν λοισθία 'γὼ καὶ κάκιστα δὴ μακρῷ</TextUnit>
    <TextUnit id="826" loc="896">κάτειμι, πρίν μοι μοῖραν ἐξήκειν βίου.</TextUnit>
    <TextUnit id="827" loc="897">ἐλθοῦσα μέντοι κάρτ' ἐν ἐλπίσιν τρέφω</TextUnit>
    <TextUnit id="828" loc="898">φίλη μὲν ἥξειν πατρί, προσφιλὴς δὲ σοί,</TextUnit>
    <TextUnit id="829" loc="899">μῆτερ, φίλη δὲ σοί, κασίγνητον κάρα:</TextUnit>
    <TextUnit id="830" loc="900">ἐπεὶ θανόντας αὐτόχειρ ὑμᾶς ἐγὼ</TextUnit>
    <TextUnit id="831" loc="901">ἔλουσα κἀκόσμησα κἀπιτυμβίους</TextUnit>
    <TextUnit id="832" loc="902">χοὰς ἔδωκα. νῦν δέ Πολύνεικες, τὸ σὸν</TextUnit>
    <TextUnit id="833" loc="903">δέμας περιστέλλουσα τοιάδ' ἄρνυμαι.</TextUnit>
    <TextUnit id="834" loc="904">καίτοι ς' ἐγὼ 'τίμησα τοῖς φρονοῦσιν εὖ.</TextUnit>
    <TextUnit id="835" loc="905">οὐ γάρ ποτ' οὔτ' ἄν, εἰ τέκνων μήτηρ ἔφυν,</TextUnit>
    <TextUnit id="836" loc="906">οὔτ' εἰ πόσις μοι κατθανὼν ἐτήκετο,</TextUnit>
    <TextUnit id="837" loc="907">βίᾳ πολιτῶν τόνδ' ἂν ᾐρόμην πόνον.</TextUnit>
    <TextUnit id="838" loc="908">τίνος νόμου δὴ ταῦτα πρὸς χάριν λέγω;</TextUnit>
    <TextUnit id="839" loc="909">πόσις μὲν ἄν μοι κατθανόντος ἄλλος ἦν,</TextUnit>
    <TextUnit id="840" loc="910">καὶ παῖς ἀπ' ἄλλου φωτός, εἰ τοῦδ' ἤμπλακον,</TextUnit>
    <TextUnit id="841" loc="911">μητρὸς δ' ἐν ̔́Αιδου καὶ πατρὸς κεκευθότοιν</TextUnit>
    <TextUnit id="842" loc="912">οὐκ ἔστ' ἀδελφὸς ὅστις ἂν βλάστοι ποτέ.</TextUnit>
    <TextUnit id="843" loc="913">τοιῷδε μέντοι ς' ἐκπροτιμήσας' ἐγὼ</TextUnit>
    <TextUnit id="844" loc="914">νόμῳ Κρέοντι ταῦτ' ἔδοξ' ἁμαρτάνειν</TextUnit>
    <TextUnit id="845" loc="915">καὶ δεινὰ τολμᾶν, ὦ κασίγνητον κάρα.</TextUnit>
    <TextUnit id="846" loc="916">καὶ νῦν ἄγει με διὰ χερῶν οὕτω λαβὼν</TextUnit>
    <TextUnit id="847" loc="917">ἄλεκτρον, ἀνυμέναιον, οὔτε του γάμου</TextUnit>
    <TextUnit id="848" loc="918">μέρος λαχοῦσαν οὔτε παιδείου τροφῆς,</TextUnit>
    <TextUnit id="849" loc="919">ἀλλ' ὧδ' ἔρημος πρὸς φίλων ἡ δύσμορος</TextUnit>
    <TextUnit id="850" loc="920">ζῶς' εἰς θανόντων ἔρχομαι κατασκαφάς.</TextUnit>
    <TextUnit id="851" loc="921">ποίαν παρεξελθοῦσα δαιμόνων δίκην;</TextUnit>
    <TextUnit id="852" loc="922">τί χρή με τὴν δύστηνον ἐς θεοὺς ἔτι</TextUnit>
    <TextUnit id="853" loc="923">βλέπειν; τίν' αὐδᾶν ξυμμάχων; ἐπεί γε δὴ</TextUnit>
    <TextUnit id="854" loc="924">τὴν δυσσέβειαν εὐσεβοῦς', ἐκτησάμην.</TextUnit>
    <TextUnit id="855" loc="925">ἀλλ' εἰ μὲν οὖν τάδ' ἐστὶν ἐν θεοῖς καλά,</TextUnit>
    <TextUnit id="856" loc="926">παθόντες ἂν ξυγγνοῖμεν ἡμαρτηκότες:</TextUnit>
    <TextUnit id="857" loc="927">εἰ δ' οἵδ' ἁμαρτάνουσι, μὴ πλείω κακὰ</TextUnit>
    <TextUnit id="858" loc="928">πάθοιεν ἢ καὶ δρῶσιν ἐκδίκως ἐμέ.</TextUnit>
    <TextUnit id="859" loc="929">ἔτι τῶν αὐτῶν ἀνέμων αὑταὶ</TextUnit>
    <TextUnit id="860" loc="930">ψυχῆς ῥιπαὶ τήνδε γ' ἔχουσιν.</TextUnit>
    <TextUnit id="861" loc="931">τοιγὰρ τούτων τοῖσιν ἄγουσιν</TextUnit>
    <TextUnit id="862" loc="932">κλαύμαθ' ὑπάρξει βραδυτῆτος ὕπερ.</TextUnit>
    <TextUnit id="863" loc="933">οἴμοι, θανάτου τοῦτ' ἐγγυτάτω</TextUnit>
    <TextUnit id="864" loc="934">τοὔπος ἀφῖκται.</TextUnit>
    <TextUnit id="865" loc="935">θαρσεῖν οὐδὲν παραμυθοῦμαι</TextUnit>
    <TextUnit id="866" loc="936">μὴ οὐ τάδε ταύτῃ κατακυροῦσθαι.</TextUnit>
    <TextUnit id="867" loc="937">ὦ γῆς Θήβης ἄστυ πατρῷον</TextUnit>
    <TextUnit id="868" loc="938">καὶ θεοὶ προγενεῖς,</TextUnit>
    <TextUnit id="869" loc="939">ἄγομαι δὴ κοὐκέτι μέλλω.</TextUnit>
    <TextUnit id="870" loc="940">λεύσσετε, Θήβης οἱ κοιρανίδαι</TextUnit>
    <TextUnit id="871" loc="941">τὴν βασιλειδᾶν μούνην λοιπήν,</TextUnit>
    <TextUnit id="872" loc="942">οἷα πρὸς οἵων ἀνδρῶν πάσχω,</TextUnit>
    <TextUnit id="873" loc="943">τὴν εὐσεβίαν σεβίσασα.</TextUnit>
    <TextUnit id="874" loc="944">ἔτλα καὶ Δανάας οὐράνιον φῶς</TextUnit>
    <TextUnit id="875" loc="945">ἀλλάξαι δέμας ἐν χαλκοδέτοις αὐλαῖς:</TextUnit>
    <TextUnit id="876" loc="946">κρυπτομένα δ' ἐν τυμβήρει θαλάμῳ κατεζεύχθη:</TextUnit>
    <TextUnit id="877" loc="947">καίτοι καὶ γενεᾷ τίμιος, ὦ παῖ παῖ,</TextUnit>
    <TextUnit id="878" loc="950">καὶ Ζηνὸς ταμιεύεσκε γονὰς χρυσορύτους.</TextUnit>
    <TextUnit id="879" loc="951">ἀλλ' ἁ μοιριδία τις δύνασις δεινά:</TextUnit>
    <TextUnit id="880" loc="952">οὔτ' ἄν νιν ὄλβος οὔτ' ̓́Αρης, οὐ πύργος, οὐχ ἁλίκτυποι</TextUnit>
    <TextUnit id="881" loc="953">κελαιναὶ νᾶες ἐκφύγοιεν.</TextUnit>
    <TextUnit id="882" loc="955">ζεύχθη δ' ὀξύχολος παῖς ὁ Δρύαντος,</TextUnit>
    <TextUnit id="883" loc="956">̓Ηδωνῶν βασιλεύς, κερτομίοις ὀργαῖς</TextUnit>
    <TextUnit id="884" loc="957">ἐκ Διονύσου πετρώδει κατάφαρκτος ἐν δεσμῷ.</TextUnit>
    <TextUnit id="885" loc="958">οὕτω τᾶς μανίας δεινὸν ἀποστάζει</TextUnit>
    <TextUnit id="886" loc="960">ἀνθηρόν τε μένος. κεῖνος ἐπέγνω μανίαις</TextUnit>
    <TextUnit id="887" loc="961">ψαύων τὸν θεὸν ἐν κερτομίοις γλώσσαις.</TextUnit>
    <TextUnit id="888" loc="962">παύεσκε μὲν γὰρ ἐνθέους γυναῖκας εὔιόν τε πῦρ,</TextUnit>
    <TextUnit id="889" loc="965">φιλαύλους τ' ἠρέθιζε Μούσας.</TextUnit>
    <TextUnit id="890" loc="966">παρὰ δὲ κυανεᾶν πελάγει διδύμας ἁλὸς</TextUnit>
    <TextUnit id="891" loc="967">ἀκταὶ Βοσπόριαι ἥδ' ὁ Θρῃκῶν ἄξενος</TextUnit>
    <TextUnit id="892" loc="970">Σαλμυδησσός, ἵν' ἀγχίπτολις ̓́Αρης</TextUnit>
    <TextUnit id="893" loc="971">δισσοῖσι Φινείδαις</TextUnit>
    <TextUnit id="894" loc="972">εἶδεν ἀρατὸν ἕλκος</TextUnit>
    <TextUnit id="895" loc="973">τυφλωθὲν ἐξ ἀγρίας δάμαρτος</TextUnit>
    <TextUnit id="896" loc="974">ἀλαὸν ἀλαστόροισιν ὀμμάτων κύκλοις</TextUnit>
    <TextUnit id="897" loc="975">ἀραχθέντων, ὑφ' αἱματηραῖς</TextUnit>
    <TextUnit id="898" loc="976">χείρεσσι καὶ κερκίδων ἀκμαῖσιν.</TextUnit>
    <TextUnit id="899" loc="977">κατὰ δὲ τακόμενοι μέλεοι μελέαν πάθαν</TextUnit>
    <TextUnit id="900" loc="980">κλαῖον, ματρὸς ἔχοντες ἀνύμφευτον γονάν:</TextUnit>
    <TextUnit id="901" loc="981">ἁ δὲ σπέρμα μὲν ἀρχαιογόνων</TextUnit>
    <TextUnit id="902" loc="982">ἄντας' ̓Ερεχθειδᾶν,</TextUnit>
    <TextUnit id="903" loc="983">τηλεπόροις δ' ἐν ἄντροις</TextUnit>
    <TextUnit id="904" loc="984">τράφη θυέλλαισιν ἐν πατρῴαις</TextUnit>
    <TextUnit id="905" loc="985">Βορεὰς ἅμιππος ὀρθόποδος ὑπὲρ πάγου</TextUnit>
    <TextUnit id="906" loc="986">θεῶν παῖς. ἀλλὰ κἀπ' ἐκείνᾳ</TextUnit>
    <TextUnit id="907" loc="987">Μοῖραι μακραίωνες ἔσχον, ὦ παῖ.</TextUnit>
    <TextUnit id="908" loc="988">Θήβης ἄνακτες, ἥκομεν κοινὴν ὁδὸν</TextUnit>
    <TextUnit id="909" loc="989">δύ' ἐξ ἑνὸς βλέποντε: τοῖς τυφλοῖσι γὰρ</TextUnit>
    <TextUnit id="910" loc="990">αὕτη κέλευθος ἐκ προηγητοῦ πέλει.</TextUnit>
    <TextUnit id="911" loc="991">τί δ' ἔστιν, ὦ γεραιὲ Τειρεσία, νέον;</TextUnit>
    <TextUnit id="912" loc="992">ἐγὼ διδάξω, καὶ σὺ τῷ μάντει πιθοῦ.</TextUnit>
    <TextUnit id="913" loc="993">οὔκουν πάρος γε σῆς ἀπεστάτουν φρενός.</TextUnit>
    <TextUnit id="914" loc="994">τοιγὰρ δι' ὀρθῆς τήνδ' ἐναυκλήρεις πόλιν.</TextUnit>
    <TextUnit id="915" loc="995">ἔχω πεπονθὼς μαρτυρεῖν ὀνήσιμα.</TextUnit>
    <TextUnit id="916" loc="996">φρόνει βεβὼς αὖ νῦν ἐπὶ ξυροῦ τύχης.</TextUnit>
    <TextUnit id="917" loc="997">τί δ' ἔστιν; ὡς ἐγὼ τὸ σὸν φρίσσω στόμα.</TextUnit>
    <TextUnit id="918" loc="998">γνώσει, τέχνης σημεῖα τῆς ἐμῆς κλύων.</TextUnit>
    <TextUnit id="919" loc="999">εἰς γὰρ παλαιὸν θᾶκον ὀρνιθοσκόπον</TextUnit>
    <TextUnit id="920" loc="1000">ἵζων, ἵν' ἦν μοι παντὸς οἰωνοῦ λιμήν,</TextUnit>
    <TextUnit id="921" loc="1001">ἀγνῶτ' ἀκούω φθόγγον ὀρνίθων, κακῷ</TextUnit>
    <TextUnit id="922" loc="1002">κλάζοντας οἴστρῳ καὶ βεβαρβαρωμένῳ.</TextUnit>
    <TextUnit id="923" loc="1003">καὶ σπῶντας ἐν χηλαῖσιν ἀλλήλους φοναῖς</TextUnit>
    <TextUnit id="924" loc="1004">ἔγνων: πτερῶν γὰρ ῥοῖβδος οὐκ ἄσημος ἦν.</TextUnit>
    <TextUnit id="925" loc="1005">εὐθὺς δὲ δείσας ἐμπύρων ἐγευόμην</TextUnit>
    <TextUnit id="926" loc="1006">βωμοῖσι παμφλέκτοισιν: ἐκ δὲ θυμάτων</TextUnit>
    <TextUnit id="927" loc="1007">̔́Ηφαιστος οὐκ ἔλαμπεν, ἀλλ' ἐπὶ σποδῷ</TextUnit>
    <TextUnit id="928" loc="1008">μυδῶσα κηκὶς μηρίων ἐτήκετο</TextUnit>
    <TextUnit id="929" loc="1009">κἄτυφε κἀνέπτυε, καὶ μετάρσιοι</TextUnit>
    <TextUnit id="930" loc="1010">χολαὶ διεσπείροντο, καὶ καταρρυεῖς</TextUnit>
    <TextUnit id="931" loc="1011">μηροὶ καλυπτῆς ἐξέκειντο πιμελῆς.</TextUnit>
    <TextUnit id="932" loc="1012">τοιαῦτα παιδὸς τοῦδ' ἐμάνθανον πάρα,</TextUnit>
    <TextUnit id="933" loc="1013">φθίνοντ' ἀσήμων ὀργίων μαντεύματα.</TextUnit>
    <TextUnit id="934" loc="1014">ἐμοὶ γὰρ οὗτος ἡγεμών, ἄλλοις δ' ἐγώ.</TextUnit>
    <TextUnit id="935" loc="1015">καὶ ταῦτα τῆς σῆς ἐκ φρενὸς νοσεῖ πόλις.</TextUnit>
    <TextUnit id="936" loc="1016">βωμοὶ γὰρ ἡμῖν ἐσχάραι τε παντελεῖς</TextUnit>
    <TextUnit id="937" loc="1017">πλήρεις ὑπ' οἰωνῶν τε καὶ κυνῶν βορᾶς</TextUnit>
    <TextUnit id="938" loc="1018">τοῦ δυσμόρου πεπτῶτος Οἰδίπου γόνου.</TextUnit>
    <TextUnit id="939" loc="1019">κᾆτ' οὐ δέχονται θυστάδας λιτὰς ἔτι</TextUnit>
    <TextUnit id="940" loc="1020">θεοὶ παρ' ἡμῶν οὐδὲ μηρίων φλόγα,</TextUnit>
    <TextUnit id="941" loc="1021">οὐδ' ὄρνις εὐσήμους ἀπορροιβδεῖ βοάς</TextUnit>
    <TextUnit id="942" loc="1022">ἀνδροφθόρου βεβρῶτες αἵματος λίπος.</TextUnit>
    <TextUnit id="943" loc="1023">ταῦτ' οὖν, τέκνον, φρόνησον. ἀνθρώποισι γὰρ</TextUnit>
    <TextUnit id="944" loc="1024">τοῖς πᾶσι κοινόν ἐστι τοὐξαμαρτάνειν:</TextUnit>
    <TextUnit id="945" loc="1025">ἐπεὶ δ' ἁμάρτῃ, κεῖνος οὐκέτ' ἔστ' ἀνὴρ</TextUnit>
    <TextUnit id="946" loc="1026">ἄβουλος οὐδ' ἄνολβος, ὅστις ἐς κακὸν</TextUnit>
    <TextUnit id="947" loc="1027">πεσὼν ἀκῆται μηδ' ἀκίνητος πέλῃ.</TextUnit>
    <TextUnit id="948" loc="1028">αὐθαδία τοι σκαιότητ' ὀφλισκάνει.</TextUnit>
    <TextUnit id="949" loc="1029">ἀλλ' εἶκε τῷ θανόντι μηδ' ὀλωλότα</TextUnit>
    <TextUnit id="950" loc="1030">κέντει: τίς ἀλκὴ τὸν θανόντ' ἐπικτανεῖν;</TextUnit>
    <TextUnit id="951" loc="1031">εὖ σοι φρονήσας εὖ λέγω. τὸ μανθάνειν δ'</TextUnit>
    <TextUnit id="952" loc="1032">ἥδιστον εὖ λέγοντος, εἰ κέρδος λέγοι.</TextUnit>
    <TextUnit id="953" loc="1033">ὦ πρέσβυ, πάντες ὥστε τοξόται σκοποῦ</TextUnit>
    <TextUnit id="954" loc="1034">τοξεύετ' ἀνδρὸς τοῦδε, κοὐδὲ μαντικῆς</TextUnit>
    <TextUnit id="955" loc="1035">ἄπρακτος ὑμῖν εἰμι: τῶν δ' ὑπαὶ γένους</TextUnit>
    <TextUnit id="956" loc="1036">ἐξημπόλημαι κἀμπεφόρτισμαι πάλαι.</TextUnit>
    <TextUnit id="957" loc="1037">κερδαίνετ', ἐμπολᾶτε τἀπὸ Σάρδεων</TextUnit>
    <TextUnit id="958" loc="1038">ἤλεκτρον, εἰ βούλεσθε, καὶ τὸν ̓Ινδικὸν</TextUnit>
    <TextUnit id="959" loc="1039">χρυσόν: τάφῳ δ' ἐκεῖνον οὐχὶ κρύψετε,</TextUnit>
    <TextUnit id="960" loc="1040">οὐδ' εἰ θέλους', οἱ Ζηνὸς αἰετοὶ βορὰν</TextUnit>
    <TextUnit id="961" loc="1041">φέρειν νιν ἁρπάζοντες ἐς Διὸς θρόνους,</TextUnit>
    <TextUnit id="962" loc="1042">οὐδ' ὣς μίασμα τοῦτο μὴ τρέσας ἐγὼ</TextUnit>
    <TextUnit id="963" loc="1043">θάπτειν παρήσω κεῖνον: εὖ γὰρ οἶδ' ὅτι</TextUnit>
    <TextUnit id="964" loc="1044">θεοὺς μιαίνειν οὔτις ἀνθρώπων σθένει.</TextUnit>
    <TextUnit id="965" loc="1045">πίπτουσι δ', ὦ γεραιὲ Τειρεσία, βροτῶν</TextUnit>
    <TextUnit id="966" loc="1046">χοἰ πολλὰ δεινοὶ πτώματ' αἴσχρ', ὅταν λόγους</TextUnit>
    <TextUnit id="967" loc="1047">αἰσχροὺς καλῶς λέγωσι τοῦ κέρδους χάριν.    φεῦ.</TextUnit>
    <TextUnit id="968" loc="1048">ἆρ' οἶδεν ἀνθρώπων τις, ἆρα φράζεται,</TextUnit>
    <TextUnit id="969" loc="1049">τί χρῆμα; ποῖον τοῦτο πάγκοινον λέγεις;</TextUnit>
    <TextUnit id="970" loc="1050">ὅσῳ κράτιστον κτημάτων εὐβουλία;</TextUnit>
    <TextUnit id="971" loc="1051">ὅσῳπερ, οἶμαι, μὴ φρονεῖν πλείστη βλάβη.</TextUnit>
    <TextUnit id="972" loc="1052">ταύτης σὺ μέντοι τῆς νόσου πλήρης ἔφυς.</TextUnit>
    <TextUnit id="973" loc="1053">οὐ βούλομαι τὸν μάντιν ἀντειπεῖν κακῶς.</TextUnit>
    <TextUnit id="974" loc="1054">καὶ μὴν λέγεις, ψευδῆ με θεσπίζειν λέγων.</TextUnit>
    <TextUnit id="975" loc="1055">τὸ μαντικὸν γὰρ πᾶν φιλάργυρον γένος.</TextUnit>
    <TextUnit id="976" loc="1056">τὸ δ' ἐκ τυράννων αἰσχροκέρδειαν φιλεῖ.</TextUnit>
    <TextUnit id="977" loc="1057">ἆρ' οἶσθα ταγοὺς ὄντας ἃν λέγῃς λέγων;</TextUnit>
    <TextUnit id="978" loc="1058">οἶδ': ἐξ ἐμοῦ γὰρ τήνδ' ἔχεις σώσας πόλιν.</TextUnit>
    <TextUnit id="979" loc="1059">σοφὸς σὺ μάντις, ἀλλὰ τἀδικεῖν φιλῶν.</TextUnit>
    <TextUnit id="980" loc="1060">ὄρσεις με τἀκίνητα διὰ φρενῶν φράσαι.</TextUnit>
    <TextUnit id="981" loc="1061">κίνει, μόνον δὲ μὴ 'πὶ κέρδεσιν λέγων.</TextUnit>
    <TextUnit id="982" loc="1062">οὕτω γὰρ ἤδη καὶ δοκῶ τὸ σὸν μέρος.</TextUnit>
    <TextUnit id="983" loc="1063">ὡς μὴ 'μπολήσων ἴσθι τὴν ἐμὴν φρένα.</TextUnit>
    <TextUnit id="984" loc="1064">ἀλλ' εὖ γέ τοι κάτισθι μὴ πολλοὺς ἔτι</TextUnit>
    <TextUnit id="985" loc="1065">τρόχους ἁμιλλητῆρας ἡλίου τελεῖν,</TextUnit>
    <TextUnit id="986" loc="1066">ἐν οἷσι τῶν σῶν αὐτὸς ἐκ σπλάγχνων ἕνα</TextUnit>
    <TextUnit id="987" loc="1067">νέκυν νεκρῶν ἀμοιβὸν ἀντιδοὺς ἔσει,</TextUnit>
    <TextUnit id="988" loc="1068">ἀνθ' ὧν ἔχεις μὲν τῶν ἄνω βαλὼν κάτω</TextUnit>
    <TextUnit id="989" loc="1069">ψυχήν τ' ἀτίμως ἐν τάφῳ κατῴκισας,</TextUnit>
    <TextUnit id="990" loc="1070">ἔχεις δὲ τῶν κάτωθεν ἐνθάδ' αὖ θεῶν</TextUnit>
    <TextUnit id="991" loc="1071">ἄμοιρον, ἀκτέριστον, ἀνόσιον νέκυν.</TextUnit>
    <TextUnit id="992" loc="1072">ὧν οὔτε σοὶ μέτεστιν οὔτε τοῖς ἄνω</TextUnit>
    <TextUnit id="993" loc="1073">θεοῖσιν, ἀλλ' ἐκ σοῦ βιάζονται τάδε.</TextUnit>
    <TextUnit id="994" loc="1074">τούτων σε λωβητῆρες ὑστεροφθόροι</TextUnit>
    <TextUnit id="995" loc="1075">λοχῶσιν ̔́Αιδου καὶ θεῶν ̓Ερινύες,</TextUnit>
    <TextUnit id="996" loc="1076">ἐν τοῖσιν αὐτοῖς τοῖσδε ληφθῆναι κακοῖς.</TextUnit>
    <TextUnit id="997" loc="1077">καὶ ταῦτ' ἄθρησον εἰ κατηργυρωμένος</TextUnit>
    <TextUnit id="998" loc="1078">λέγω: φανεῖ γὰρ οὐ μακροῦ χρόνου τριβὴ</TextUnit>
    <TextUnit id="999" loc="1079">ἀνδρῶν γυναικῶν σοῖς δόμοις κωκύματα.</TextUnit>
    <TextUnit id="1000" loc="1080">ἐχθραὶ δὲ πᾶσαι συνταράσσονται πόλεις,</TextUnit>
    <TextUnit id="1001" loc="1081">ὅσων σπαράγματ' ἢ κύνες καθήγνισαν</TextUnit>
    <TextUnit id="1002" loc="1082">ἢ θῆρες ἤ τις πτηνὸς οἰωνός, φέρων</TextUnit>
    <TextUnit id="1003" loc="1083">ἀνόσιον ὀσμὴν ἑστιοῦχον ἐς πόλιν.</TextUnit>
    <TextUnit id="1004" loc="1084">τοιαῦτά σου, λυπεῖς γάρ, ὥστε τοξότης</TextUnit>
    <TextUnit id="1005" loc="1085">ἀφῆκα θυμῷ, καρδίας τοξεύματα</TextUnit>
    <TextUnit id="1006" loc="1086">βέβαια, τῶν σὺ θάλπος οὐχ ὑπεκδραμεῖ.</TextUnit>
    <TextUnit id="1007" loc="1087">ὦ παῖ, σὺ δ' ἡμᾶς ἄπαγε πρὸς δόμους, ἵνα</TextUnit>
    <TextUnit id="1008" loc="1088">τὸν θυμὸν οὗτος ἐς νεωτέρους ἀφῇ,</TextUnit>
    <TextUnit id="1009" loc="1089">καὶ γνῷ τρέφειν τὴν γλῶσσαν ἡσυχαιτέραν</TextUnit>
    <TextUnit id="1010" loc="1090">τὸν νοῦν τ' ἀμείνω τῶν φρενῶν ἢ νῦν φέρει.</TextUnit>
    <TextUnit id="1011" loc="1091">ἁνήρ, ἄναξ, βέβηκε δεινὰ θεσπίσας:</TextUnit>
    <TextUnit id="1012" loc="1092">ἐπιστάμεσθα δ', ἐξ ὅτου λευκὴν ἐγὼ</TextUnit>
    <TextUnit id="1013" loc="1093">τήνδ' ἐκ μελαίνης ἀμφιβάλλομαι τρίχα,</TextUnit>
    <TextUnit id="1014" loc="1094">μή πώ ποτ' αὐτὸν ψεῦδος ἐς πόλιν λακεῖν.</TextUnit>
    <TextUnit id="1015" loc="1095">ἔγνωκα καὐτὸς καὶ ταράσσομαι φρένας.</TextUnit>
    <TextUnit id="1016" loc="1096">τό τ' εἰκαθεῖν γὰρ δεινόν, ἀντιστάντα δὲ</TextUnit>
    <TextUnit id="1017" loc="1097">ἄτῃ πατάξαι θυμὸν ἐν δεινῷ πάρα.</TextUnit>
    <TextUnit id="1018" loc="1098">εὐβουλίας δεῖ, παῖ Μενοικέως, λαβεῖν.</TextUnit>
    <TextUnit id="1019" loc="1099">τί δῆτα χρὴ δρᾶν; φράζε. πείσομαι δ' ἐγώ.</TextUnit>
    <TextUnit id="1020" loc="1100">ἐλθὼν κόρην μὲν ἐκ κατώρυχος στέγης</TextUnit>
    <TextUnit id="1021" loc="1101">ἄνες, κτίσον δὲ τῷ προκειμένῳ, τάφον.</TextUnit>
    <TextUnit id="1022" loc="1102">καὶ ταῦτ' ἐπαινεῖς καὶ δοκεῖς παρεικαθεῖν;</TextUnit>
    <TextUnit id="1023" loc="1103">ὅσον γ', ἄναξ, τάχιστα: συντέμνουσι γὰρ</TextUnit>
    <TextUnit id="1024" loc="1104">θεῶν ποδώκεις τοὺς κακόφρονας βλάβαι.</TextUnit>
    <TextUnit id="1025" loc="1105">οἴμοι: μόλις μέν, καρδίας δ' ἐξίσταμαι</TextUnit>
    <TextUnit id="1026" loc="1106">τὸ δρᾶν: ἀνάγκῃ δ' οὐχὶ δυσμαχητέον.</TextUnit>
    <TextUnit id="1027" loc="1107">δρᾶ νυν τάδ' ἐλθὼν μηδ' ἐπ' ἄλλοισιν τρέπε.</TextUnit>
    <TextUnit id="1028" loc="1108">ὧδ' ὡς ἔχω στείχοιμ' ἄν: ἴτ' ἴτ' ὀπάονες,</TextUnit>
    <TextUnit id="1029" loc="1109">οἵ τ' ὄντες οἵ τ' ἀπόντες, ἀξίνας χεροῖν</TextUnit>
    <TextUnit id="1030" loc="1110">ὁρμᾶσθ' ἑλόντες εἰς ἐπόψιον τόπον.</TextUnit>
    <TextUnit id="1031" loc="1111">ἐγὼ δ', ἐπειδὴ δόξα τῇδ' ἐπεστράφη,</TextUnit>
    <TextUnit id="1032" loc="1112">αὐτός τ' ἔδησα καὶ παρὼν ἐκλύσομαι.</TextUnit>
    <TextUnit id="1033" loc="1113">δέδοικα γὰρ μὴ τοὺς καθεστῶτας νόμους</TextUnit>
    <TextUnit id="1034" loc="1114">ἄριστον ᾖ σῴζοντα τὸν βίον τελεῖν.</TextUnit>
    <TextUnit id="1035" loc="1115">πολυώνυμε, Καδμείας νύμφας ἄγαλμα</TextUnit>
    <TextUnit id="1036" loc="1116">καὶ Διὸς βαρυβρεμέτα</TextUnit>
    <TextUnit id="1037" loc="1117">γένος, κλυτὰν ὃς ἀμφέπεις</TextUnit>
    <TextUnit id="1038" loc="1118">̓Ιταλίαν, μέδεις δὲ</TextUnit>
    <TextUnit id="1039" loc="1119">παγκοίνοις, ̓Ελευσινίας</TextUnit>
    <TextUnit id="1040" loc="1120">Δῃοῦς ἐν κόλποις, Βακχεῦ Βακχᾶν</TextUnit>
    <TextUnit id="1041" loc="1121">ὁ ματρόπολιν Θήβαν</TextUnit>
    <TextUnit id="1042" loc="1122">ναιετῶν παρ' ὑγρῶν</TextUnit>
    <TextUnit id="1043" loc="1125">̓Ισμηνοῦ ῥείθρων ἀγρίου τ' ἐπὶ σπορᾷ δράκοντος</TextUnit>
    <TextUnit id="1044" loc="1126">σὲ δ' ὑπὲρ διλόφου πέτρας στέροψ ὄπωπε</TextUnit>
    <TextUnit id="1045" loc="1127">λιγνύς, ἔνθα Κωρύκιαι</TextUnit>
    <TextUnit id="1046" loc="1128">στείχουσι νύμφαι Βακχίδες,</TextUnit>
    <TextUnit id="1047" loc="1130">Κασταλίας τε νᾶμα.</TextUnit>
    <TextUnit id="1048" loc="1131">καί σε Νυσαίων ὀρέων</TextUnit>
    <TextUnit id="1049" loc="1132">κισσήρεις ὄχθαι χλωρά τ' ἀκτὰ</TextUnit>
    <TextUnit id="1050" loc="1133">πολυστάφυλος πέμπει,</TextUnit>
    <TextUnit id="1051" loc="1134">ἀμβρότων ἐπέων</TextUnit>
    <TextUnit id="1052" loc="1135">εὐαζόντων Θηβαί̈ας ἐπισκοποῦντ' ἀγυιάς:</TextUnit>
    <TextUnit id="1053" loc="1136">τὰν ἐκ πᾶσαι τιμᾷς ὑπερτάταν πόλεων</TextUnit>
    <TextUnit id="1054" loc="1137">ματρὶ σὺν κεραυνίᾳ:</TextUnit>
    <TextUnit id="1055" loc="1140">καὶ νῦν, ὡς βιαίας ἔχεται</TextUnit>
    <TextUnit id="1056" loc="1141">πάνδαμος πόλις ἐπὶ νόσου,</TextUnit>
    <TextUnit id="1057" loc="1142">μολεῖν καθαρσίῳ ποδὶ Παρνασίαν ὑπὲρ κλιτὺν</TextUnit>
    <TextUnit id="1058" loc="1145">ἢ στονόεντα πορθμόν.</TextUnit>
    <TextUnit id="1059" loc="1146">ἰὼ πῦρ πνειόντων χοράγ' ἄστρων, νυχίων</TextUnit>
    <TextUnit id="1060" loc="1147">φθεγμάτων ἐπίσκοπε,</TextUnit>
    <TextUnit id="1061" loc="1148">παῖ Διὸς γένεθλον, προφάνηθ'</TextUnit>
    <TextUnit id="1062" loc="1150">ὦναξ, σαῖς ἅμα περιπόλοις</TextUnit>
    <TextUnit id="1063" loc="1151">Θυίαισιν, αἵ σε μαινόμεναι πάννυχοι χορεύουσι</TextUnit>
    <TextUnit id="1064" loc="1152">τὸν ταμίαν ̓́Ιακχον.</TextUnit>
    <TextUnit id="1065" loc="1155">Κάδμου πάροικοι καὶ δόμων ̓Αμφίονος,</TextUnit>
    <TextUnit id="1066" loc="1156">οὐκ ἔσθ' ὁποῖον στάντ' ἂν ἀνθρώπου βίον</TextUnit>
    <TextUnit id="1067" loc="1157">οὔτ' αἰνέσαιμ' ἂν οὔτε μεμψαίμην ποτέ.</TextUnit>
    <TextUnit id="1068" loc="1158">τύχη γὰρ ὀρθοῖ καὶ τύχη καταρρέπει</TextUnit>
    <TextUnit id="1069" loc="1159">τὸν εὐτυχοῦντα τόν τε δυστυχοῦντ' ἀεί:</TextUnit>
    <TextUnit id="1070" loc="1160">καὶ μάντις οὐδεὶς τῶν καθεστώτων βροτοῖς.</TextUnit>
    <TextUnit id="1071" loc="1161">Κρέων γὰρ ἦν ζηλωτός, ὡς ἐμοί, ποτέ,</TextUnit>
    <TextUnit id="1072" loc="1162">σώσας μὲν ἐχθρῶν τήνδε Καδμείαν χθόνα</TextUnit>
    <TextUnit id="1073" loc="1163">λαβών τε χώρας παντελῆ μοναρχίαν</TextUnit>
    <TextUnit id="1074" loc="1164">ηὔθυνε, θάλλων εὐγενεῖ τέκνων σπορᾷ:</TextUnit>
    <TextUnit id="1075" loc="1165">καὶ νῦν ἀφεῖται πάντα. τὰς γὰρ ἡδονὰς</TextUnit>
    <TextUnit id="1076" loc="1166">ὅταν προδῶσιν ἄνδρες, οὐ τίθημ' ἐγὼ</TextUnit>
    <TextUnit id="1077" loc="1167">ζῆν τοῦτον, ἀλλ' ἔμψυχον ἡγοῦμαι νεκρόν.</TextUnit>
    <TextUnit id="1078" loc="1168">πλούτει τε γὰρ κατ' οἶκον, εἰ βούλει, μέγα</TextUnit>
    <TextUnit id="1079" loc="1169">καὶ ζῆ τύραννον σχῆμ' ἔχων: ἐὰν δ' ἀπῇ</TextUnit>
    <TextUnit id="1080" loc="1170">τούτων τὸ χαίρειν, τἄλλ' ἐγὼ καπνοῦ σκιᾶς</TextUnit>
    <TextUnit id="1081" loc="1171">οὐκ ἂν πριαίμην ἀνδρὶ πρὸς τὴν ἡδονήν.</TextUnit>
    <TextUnit id="1082" loc="1172">τί δ' αὖ τόδ' ἄχθος βασιλέων ἥκεις φέρων;</TextUnit>
    <TextUnit id="1083" loc="1173">τεθνᾶσιν. οἱ δὲ ζῶντες αἴτιοι θανεῖν.</TextUnit>
    <TextUnit id="1084" loc="1174">καὶ τίς φονεύει; τίς δ' ὁ κείμενος; λέγε.</TextUnit>
    <TextUnit id="1085" loc="1175">Αἵμων ὄλωλεν: αὐτόχειρ δ' αἱμάσσεται.</TextUnit>
    <TextUnit id="1086" loc="1176">πότερα πατρῴας ἢ πρὸς οἰκείας χερός;</TextUnit>
    <TextUnit id="1087" loc="1177">αὐτὸς πρὸς αὑτοῦ, πατρὶ μηνίσας φόνου.</TextUnit>
    <TextUnit id="1088" loc="1178">ὦ μάντι, τοὔπος ὡς ἄρ' ὀρθὸν ἤνυσας.</TextUnit>
    <TextUnit id="1089" loc="1179">ὡς ὧδ' ἐχόντων τἄλλα βουλεύειν πάρα.</TextUnit>
    <TextUnit id="1090" loc="1180">καὶ μὴν ὁρῶ τάλαιναν Εὐρυδίκην ὁμοῦ</TextUnit>
    <TextUnit id="1091" loc="1181">δάμαρτα τὴν Κρέοντος. ἐκ δὲ δωμάτων</TextUnit>
    <TextUnit id="1092" loc="1182">ἤτοι κλύουσα παιδὸς ἢ τύχῃ πάρα.</TextUnit>
    <TextUnit id="1093" loc="1183">ὦ πάντες ἀστοί, τῶν λόγων ἐπῃσθόμην</TextUnit>
    <TextUnit id="1094" loc="1184">πρὸς ἔξοδον στείχουσα, Παλλάδος θεᾶς</TextUnit>
    <TextUnit id="1095" loc="1185">ὅπως ἱκοίμην εὐγμάτων προσήγορος.</TextUnit>
    <TextUnit id="1096" loc="1186">καὶ τυγχάνω τε κλῇθρ' ἀνασπαστοῦ πύλης</TextUnit>
    <TextUnit id="1097" loc="1187">χαλῶσα καί με φθόγγος οἰκείου κακοῦ</TextUnit>
    <TextUnit id="1098" loc="1188">βάλλει δι' ὤτων: ὑπτία δὲ κλίνομαι</TextUnit>
    <TextUnit id="1099" loc="1189">δείσασα πρὸς δμωαῖσι κἀποπλήσσομαι</TextUnit>
    <TextUnit id="1100" loc="1190">ἀλλ' ὅστις ἦν ὁ μῦθος αὖθις εἴπατε:</TextUnit>
    <TextUnit id="1101" loc="1191">κακῶν γὰρ οὐκ ἄπειρος οὖς' ἀκούσομαι.</TextUnit>
    <TextUnit id="1102" loc="1192">ἐγώ, φίλη δέσποινα, καὶ παρὼν ἐρῶ</TextUnit>
    <TextUnit id="1103" loc="1193">κοὐδὲν παρήσω τῆς ἀληθείας ἔπος.</TextUnit>
    <TextUnit id="1104" loc="1194">τί γάρ σε μαλθάσσοιμ' ἂν ὧν ἐς ὕστερον</TextUnit>
    <TextUnit id="1105" loc="1195">ψεῦσται φανούμεθ'; ὀρθὸν ἁλήθει' ἀεί.</TextUnit>
    <TextUnit id="1106" loc="1196">ἐγὼ δὲ σῷ ποδαγὸς ἑσπόμην πόσει</TextUnit>
    <TextUnit id="1107" loc="1197">πεδίον ἐπ' ἄκρον, ἔνθ' ἔκειτο νηλεὲς</TextUnit>
    <TextUnit id="1108" loc="1198">κυνοσπάρακτον σῶμα Πολυνείκους ἔτι:</TextUnit>
    <TextUnit id="1109" loc="1199">καὶ τὸν μέν, αἰτήσαντες ἐνοδίαν θεὸν</TextUnit>
    <TextUnit id="1110" loc="1200">Πλούτωνά τ' ὀργὰς εὐμενεῖς κατασχεθεῖν</TextUnit>
    <TextUnit id="1111" loc="1201">λούσαντες ἁγνὸν λουτρόν, ἐν νεοσπάσιν</TextUnit>
    <TextUnit id="1112" loc="1202">θαλλοῖς ὃ δὴ λέλειπτο συγκατῄθομεν,</TextUnit>
    <TextUnit id="1113" loc="1203">καὶ τύμβον ὀρθόκρανον οἰκείας χθονὸς</TextUnit>
    <TextUnit id="1114" loc="1204">χώσαντες αὖθις πρὸς λιθόστρωτον κόρης</TextUnit>
    <TextUnit id="1115" loc="1205">νυμφεῖον ̔́Αιδου κοῖλον εἰσεβαίνομεν.</TextUnit>
    <TextUnit id="1116" loc="1206">φωνῆς δ' ἄπωθεν ὀρθίων κωκυμάτων</TextUnit>
    <TextUnit id="1117" loc="1207">κλύει τις ἀκτέριστον ἀμφὶ παστάδα,</TextUnit>
    <TextUnit id="1118" loc="1208">καὶ δεσπότῃ Κρέοντι σημαίνει μολών.</TextUnit>
    <TextUnit id="1119" loc="1209">τῷ δ' ἀθλίας ἄσημα περιβαίνει βοῆς</TextUnit>
    <TextUnit id="1120" loc="1210">ἕρποντι μᾶλλον ἆσσον, οἰμώξας δ' ἔπος</TextUnit>
    <TextUnit id="1121" loc="1211">ἵησι δυσθρήνητον: ὦ τάλας ἐγώ,</TextUnit>
    <TextUnit id="1122" loc="1212">ἆρ' εἰμὶ μάντις; ἆρα δυστυχεστάτην</TextUnit>
    <TextUnit id="1123" loc="1213">κέλευθον ἕρπω τῶν παρελθουσῶν ὁδῶν;</TextUnit>
    <TextUnit id="1124" loc="1214">παιδός με σαίνει φθόγγος. ἀλλὰ πρόσπολοι,</TextUnit>
    <TextUnit id="1125" loc="1215">ἴτ' ἆσσον ὠκεῖς καὶ παραστάντες τάφῳ</TextUnit>
    <TextUnit id="1126" loc="1216">ἀθρήσαθ', ἁρμὸν χώματος λιθοσπαδῆ</TextUnit>
    <TextUnit id="1127" loc="1217">δύντες πρὸς αὐτὸ στόμιον, εἰ τὸν Αἵμονος</TextUnit>
    <TextUnit id="1128" loc="1218">φθόγγον συνίημ' ἢ θεοῖσι κλέπτομαι.</TextUnit>
    <TextUnit id="1129" loc="1219">τάδ' ἐξ ἀθύμου δεσπότου κελευσμάτων</TextUnit>
    <TextUnit id="1130" loc="1220">ἠθροῦμεν: ἐν δὲ λοισθίῳ τυμβεύματι</TextUnit>
    <TextUnit id="1131" loc="1221">τὴν μὲν κρεμαστὴν αὐχένος κατείδομεν,</TextUnit>
    <TextUnit id="1132" loc="1222">βρόχῳ μιτώδει σινδόνος καθημμένην,</TextUnit>
    <TextUnit id="1133" loc="1223">τὸν δ' ἀμφὶ μέσσῃ περιπετῆ προσκείμενον,</TextUnit>
    <TextUnit id="1134" loc="1224">εὐνῆς ἀποιμώζοντα τῆς κάτω φθορὰν</TextUnit>
    <TextUnit id="1135" loc="1225">καὶ πατρὸς ἔργα καὶ τὸ δύστηνον λέχος.</TextUnit>
    <TextUnit id="1136" loc="1226">ὁ δ' ὡς ὁρᾷ σφε, στυγνὸν οἰμώξας ἔσω</TextUnit>
    <TextUnit id="1137" loc="1227">χωρεῖ πρὸς αὐτὸν κἀνακωκύσας καλεῖ:</TextUnit>
    <TextUnit id="1138" loc="1228">ὦ τλῆμον, οἷον ἔργον εἴργασαι: τίνα</TextUnit>
    <TextUnit id="1139" loc="1229">νοῦν ἔσχες; ἐν τῷ συμφορᾶς διεφθάρης;</TextUnit>
    <TextUnit id="1140" loc="1230">ἔξελθε, τέκνον, ἱκέσιός σε λίσσομαι.</TextUnit>
    <TextUnit id="1141" loc="1231">τὸν δ' ἀγρίοις ὄσσοισι παπτήνας ὁ παῖς,</TextUnit>
    <TextUnit id="1142" loc="1232">πτύσας προσώπῳ κοὐδὲν ἀντειπών, ξίφους</TextUnit>
    <TextUnit id="1143" loc="1233">ἕλκει διπλοῦς κνώδοντας. ἐκ δ' ὁρμωμένου</TextUnit>
    <TextUnit id="1144" loc="1234">πατρὸς φυγαῖσιν ἤμπλακ': εἶθ' ὁ δύσμορος</TextUnit>
    <TextUnit id="1145" loc="1235">αὑτῷ χολωθείς, ὥσπερ εἶχ', ἐπενταθεὶς</TextUnit>
    <TextUnit id="1146" loc="1236">ἤρεισε πλευραῖς μέσσον ἔγχος, ἐς δ' ὑγρὸν</TextUnit>
    <TextUnit id="1147" loc="1237">ἀγκῶν' ἔτ' ἔμφρων παρθένῳ προσπτύσσεται.</TextUnit>
    <TextUnit id="1148" loc="1238">καὶ φυσιῶν ὀξεῖαν ἐκβάλλει ῥοὴν</TextUnit>
    <TextUnit id="1149" loc="1239">λευκῇ παρειᾷ φοινίου σταλάγματος.</TextUnit>
    <TextUnit id="1150" loc="1240">κεῖται δὲ νεκρὸς περὶ νεκρῷ, τὰ νυμφικὰ</TextUnit>
    <TextUnit id="1151" loc="1241">τέλη λαχὼν δείλαιος εἰν ̔́Αιδου δόμοις,</TextUnit>
    <TextUnit id="1152" loc="1242">δείξας ἐν ἀνθρώποισι τὴν ἀβουλίαν</TextUnit>
    <TextUnit id="1153" loc="1243">ὅσῳ μέγιστον ἀνδρὶ πρόσκειται κακόν.</TextUnit>
    <TextUnit id="1154" loc="1244">τί τοῦτ' ἂν εἰκάσειας; ἡ γυνὴ πάλιν</TextUnit>
    <TextUnit id="1155" loc="1245">φρούδη, πρὶν εἰπεῖν ἐσθλὸν ἢ κακὸν λόγον.</TextUnit>
    <TextUnit id="1156" loc="1246">καὐτὸς τεθάμβηκ': ἐλπίσιν δὲ βόσκομαι</TextUnit>
    <TextUnit id="1157" loc="1247">ἄχη τέκνου κλύουσαν ἐς πόλιν γόους</TextUnit>
    <TextUnit id="1158" loc="1248">οὐκ ἀξιώσειν, ἀλλ' ὑπὸ στέγης ἔσω</TextUnit>
    <TextUnit id="1159" loc="1249">δμωαῖς προθήσειν πένθος οἰκεῖον στένειν.</TextUnit>
    <TextUnit id="1160" loc="1250">γνώμης γὰρ οὐκ ἄπειρος, ὥσθ' ἁμαρτάνειν.</TextUnit>
    <TextUnit id="1161" loc="1251">οὐκ οἶδ': ἐμοὶ δ' οὖν ἥ τ' ἄγαν σιγὴ βαρὺ</TextUnit>
    <TextUnit id="1162" loc="1252">δοκεῖ προσεῖναι χἠ μάτην πολλὴ βοή.</TextUnit>
    <TextUnit id="1163" loc="1253">ἀλλ' εἰσόμεσθα, μή τι καὶ κατάσχετον</TextUnit>
    <TextUnit id="1164" loc="1254">κρυφῇ καλύπτει καρδίᾳ θυμουμένῃ,</TextUnit>
    <TextUnit id="1165" loc="1255">δόμους παραστείχοντες: εὖ γὰρ οὖν λέγεις,</TextUnit>
    <TextUnit id="1166" loc="1256">καὶ τῆς ἄγαν γάρ ἐστί που σιγῆς βάρος.</TextUnit>
    <TextUnit id="1167" loc="1257">καὶ μὴν ὅδ' ἄναξ αὐτὸς ἐφήκει</TextUnit>
    <TextUnit id="1168" loc="1258">μνῆμ' ἐπίσημον διὰ χειρὸς ἔχων,</TextUnit>
    <TextUnit id="1169" loc="1259">εἰ θέμις εἰπεῖν, οὐκ ἀλλοτρίαν</TextUnit>
    <TextUnit id="1170" loc="1260">ἄτην, ἀλλ' αὐτὸς ἁμαρτών.</TextUnit>
    <TextUnit id="1171" loc="1261">ἰὼ</TextUnit>
    <TextUnit id="1172" loc="1262">φρενῶν δυσφρόνων ἁμαρτήματα</TextUnit>
    <TextUnit id="1173" loc="1263">στερεὰ θανατόεντ',</TextUnit>
    <TextUnit id="1174" loc="1264">ὦ κτανόντας τε καὶ</TextUnit>
    <TextUnit id="1175" loc="1265">θανόντας βλέποντες ἐμφυλίους.</TextUnit>
    <TextUnit id="1176" loc="1265">ὤμοι ἐμῶν ἄνολβα βουλευμάτων.</TextUnit>
    <TextUnit id="1177" loc="1266">ἰὼ παῖ, νέος νέῳ ξὺν μόρῳ</TextUnit>
    <TextUnit id="1178" loc="1267">αἰαῖ αἰαῖ,</TextUnit>
    <TextUnit id="1179" loc="1268">ἔθανες, ἀπελύθης</TextUnit>
    <TextUnit id="1180" loc="1269">ἐμαῖς οὐδὲ σαῖς δυσβουλίαις.</TextUnit>
    <TextUnit id="1181" loc="1270">οἴμ' ὡς ἔοικας ὀψὲ τὴν δίκην ἰδεῖν.</TextUnit>
    <TextUnit id="1182" loc="1271">οἴμοι,</TextUnit>
    <TextUnit id="1183" loc="1272">ἔχω μαθὼν δείλαιος: ἐν δ' ἐμῷ κάρᾳ</TextUnit>
    <TextUnit id="1184" loc="1273">θεὸς τότ' ἄρα τότε μέγα βάρος μ' ἔχων</TextUnit>
    <TextUnit id="1185" loc="1274">ἔπαισεν, ἐν δ' ἔσεισεν ἀγρίαις ὁδοῖς,</TextUnit>
    <TextUnit id="1186" loc="1275">οἴμοι, λακπάτητον ἀντρέπων χαράν.</TextUnit>
    <TextUnit id="1187" loc="1276">φεῦ φεῦ, ὦ πόνοι βροτῶν δύσπονοι.</TextUnit>
    <TextUnit id="1188" loc="1277">ὦ δέσποθ', ὡς ἔχων τε καὶ κεκτημένος,</TextUnit>
    <TextUnit id="1189" loc="1278">τὰ μὲν πρὸ χειρῶν τάδε φέρων, τὰ δ' ἐν δόμοις</TextUnit>
    <TextUnit id="1190" loc="1280">ἔοικας ἥκειν καὶ τάχ' ὄψεσθαι κακά.</TextUnit>
    <TextUnit id="1191" loc="1281">τί δ' ἔστιν αὖ κάκιον ἐκ κακῶν ἔτι;</TextUnit>
    <TextUnit id="1192" loc="1282">γυνὴ τέθνηκε, τοῦδε παμμήτωρ νεκροῦ,</TextUnit>
    <TextUnit id="1193" loc="1283">δύστηνος, ἄρτι νεοτόμοισι πλήγμασιν.</TextUnit>
    <TextUnit id="1194" loc="1284">ἰώ.</TextUnit>
    <TextUnit id="1195" loc="1285">ἰὼ δυσκάθαρτος ̔́Αιδου λιμήν,</TextUnit>
    <TextUnit id="1196" loc="1285">τί μ' ἄρα τί μ' ὀλέκεις;</TextUnit>
    <TextUnit id="1197" loc="1286">ὦ κακάγγελτά μοι</TextUnit>
    <TextUnit id="1198" loc="1287">προπέμψας ἄχη, τίνα θροεῖς λόγον;</TextUnit>
    <TextUnit id="1199" loc="1288">αἰαῖ, ὀλωλότ' ἄνδρ' ἐπεξειργάσω.</TextUnit>
    <TextUnit id="1200" loc="1289">τί φής, παῖ; τίν' αὖ λέγεις μοι νέον,</TextUnit>
    <TextUnit id="1201" loc="1290">αἰαῖ αἰαῖ,</TextUnit>
    <TextUnit id="1202" loc="1291">σφάγιον ἐπ' ὀλέθρῳ</TextUnit>
    <TextUnit id="1203" loc="1292">γυναικεῖον ἀμφικεῖσθαι μόρον;</TextUnit>
    <TextUnit id="1204" loc="1293">ὁρᾶν πάρεστιν: οὐ γὰρ ἐν μυχοῖς ἔτι.</TextUnit>
    <TextUnit id="1205" loc="1294">οἴμοι,</TextUnit>
    <TextUnit id="1206" loc="1295">κακὸν τόδ' ἄλλο δεύτερον βλέπω τάλας.</TextUnit>
    <TextUnit id="1207" loc="1296">τίς ἄρα, τίς με πότμος ἔτι περιμένει;</TextUnit>
    <TextUnit id="1208" loc="1297">ἔχω μὲν ἐν χείρεσσιν ἀρτίως τέκνον,</TextUnit>
    <TextUnit id="1209" loc="1298">τάλας, τὸν δ' ἔναντα προσβλέπω νεκρόν.</TextUnit>
    <TextUnit id="1210" loc="1300">φεῦ φεῦ μᾶτερ ἀθλία, φεῦ τέκνον.</TextUnit>
    <TextUnit id="1211" loc="1301">ἡ δ' ὀξυθήκτῳ βωμία περὶ ξίφει</TextUnit>
    <TextUnit id="1212" loc="1302">λύει κελαινὰ βλέφαρα, κωκύσασα μὲν</TextUnit>
    <TextUnit id="1213" loc="1303">τοῦ πρὶν θανόντος Μεγαρέως κλεινὸν λάχος,</TextUnit>
    <TextUnit id="1214" loc="1304">αὖθις δὲ τοῦδε, λοίσθιον δὲ σοὶ κακὰς</TextUnit>
    <TextUnit id="1215" loc="1305">πράξεις ἐφυμνήσασα τῷ παιδοκτόνῳ.</TextUnit>
    <TextUnit id="1216" loc="1306">αἰαῖ αἰαῖ,</TextUnit>
    <TextUnit id="1217" loc="1307">ἀνέπταν φόβῳ. τί μ' οὐκ ἀνταίαν</TextUnit>
    <TextUnit id="1218" loc="1308">ἔπαισέν τις ἀμφιθήκτῳ ξίφει;</TextUnit>
    <TextUnit id="1219" loc="1310">δείλαιος ἐγώ, αἰαῖ,</TextUnit>
    <TextUnit id="1220" loc="1311">δειλαίᾳ δὲ συγκέκραμαι δύᾳ.</TextUnit>
    <TextUnit id="1221" loc="1312">ὡς αἰτίαν γε τῶνδε κἀκείνων ἔχων</TextUnit>
    <TextUnit id="1222" loc="1313">πρὸς τῆς θανούσης τῆσδ' ἐπεσκήπτου μόρων</TextUnit>
    <TextUnit id="1223" loc="1314">ποίῳ δὲ κἀπελύσατ' ἐν φοναῖς τρόπῳ;</TextUnit>
    <TextUnit id="1224" loc="1315">παίσας ὑφ' ἧπαρ αὐτόχειρ αὑτήν, ὅπως</TextUnit>
    <TextUnit id="1225" loc="1316">παιδὸς τόδ' ᾔσθετ' ὀξυκώκυτον πάθος.</TextUnit>
    <TextUnit id="1226" loc="1317">ὤμοι μοι, τάδ' οὐκ ἐπ' ἄλλον βροτῶν</TextUnit>
    <TextUnit id="1227" loc="1318">ἐμᾶς ἁρμόσει ποτ' ἐξ αἰτίας.</TextUnit>
    <TextUnit id="1228" loc="1319">ἐγὼ γάρ ς' ἐγὼ ἔκανον, ὢ μέλεος,</TextUnit>
    <TextUnit id="1229" loc="1320">ἐγώ, φάμ' ἔτυμον. ἰὼ πρόσπολοι,</TextUnit>
    <TextUnit id="1230" loc="1321">ἄγετέ μ' ὅτι τάχιστ', ἄγετέ μ' ἐκποδών,</TextUnit>
    <TextUnit id="1231" loc="1325">τὸν οὐκ ὄντα μᾶλλον ἢ μηδένα.</TextUnit>
    <TextUnit id="1232" loc="1326">κέρδη παραινεῖς, εἴ τι κέρδος ἐν κακοῖς.</TextUnit>
    <TextUnit id="1233" loc="1327">βράχιστα γὰρ κράτιστα τἀν ποσὶν κακά.</TextUnit>
    <TextUnit id="1234" loc="1328">ἴτω ἴτω,</TextUnit>
    <TextUnit id="1235" loc="1329">φανήτω μόρων ὁ κάλλιστ' ἔχων</TextUnit>
    <TextUnit id="1236" loc="1330">ἐμοὶ τερμίαν ἄγων ἁμέραν</TextUnit>
    <TextUnit id="1237" loc="1331">ὕπατος: ἴτω ἴτω,</TextUnit>
    <TextUnit id="1238" loc="1332">ὅπως μηκέτ' ἆμαρ ἄλλ' εἰσίδω.</TextUnit>
    <TextUnit id="1239" loc="1333">μέλλοντα ταῦτα. τῶν προκειμένων τι χρὴ μέλειν</TextUnit>
    <TextUnit id="1240" loc="1335">πράσσειν. μέλει γὰρ τῶνδ' ὅτοισι χρὴ μέλειν</TextUnit>
    <TextUnit id="1241" loc="1336">ἀλλ' ὧν ἐρῶ, τοιαῦτα συγκατηυξάμην.</TextUnit>
    <TextUnit id="1242" loc="1337">μή νυν προσεύχου μηδέν: ὡς πεπρωμένης</TextUnit>
    <TextUnit id="1243" loc="1338">οὐκ ἔστι θνητοῖς συμφορᾶς ἀπαλλαγή.</TextUnit>
    <TextUnit id="1244" loc="1339">ἄγοιτ' ἂν μάταιον ἄνδρ' ἐκποδών,</TextUnit>
    <TextUnit id="1245" loc="1340">ὅς, ὦ παῖ, σέ τ' οὐχ ἑκὼν κάκτανον</TextUnit>
    <TextUnit id="1246" loc="1341">σέ τ' αὖ τάνδ', ὤμοι μέλεος, οὐδ' ἔχω</TextUnit>
    <TextUnit id="1247" loc="1342">ὅπᾳ πρὸς πότερα κλιθῶ: πάντα γὰρ</TextUnit>
    <TextUnit id="1248" loc="1345">λέχρια τἀν χεροῖν, τὰ δ' ἐπὶ κρατί μοι</TextUnit>
    <TextUnit id="1249" loc="1346">πότμος δυσκόμιστος εἰσήλατο.</TextUnit>
    <TextUnit id="1250" loc="1347">πολλῷ τὸ φρονεῖν εὐδαιμονίας</TextUnit>
    <TextUnit id="1251" loc="1348">πρῶτον ὑπάρχει. χρὴ δὲ τά γ' εἰς θεοὺς</TextUnit>
    <TextUnit id="1252" loc="1350">μηδὲν ἀσεπτεῖν. μεγάλοι δὲ λόγοι</TextUnit>
    <TextUnit id="1253" loc="1351">μεγάλας πληγὰς τῶν ὑπεραύχων</TextUnit>
    <TextUnit id="1254" loc="1352">ἀποτίσαντες</TextUnit>
    <TextUnit id="1255" loc="1353">γήρᾳ τὸ φρονεῖν ἐδίδαξαν.</TextUnit>
  </Text>
</TessDocument>
