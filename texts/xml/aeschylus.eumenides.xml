<?xml version="1.0" encoding="UTF-8"?>
<TessDocument id="aeschylus.eumenides">
  <Metadata>
    <Author>aeschylus</Author>
    <Display>Eumenides</Display>
    <Abbr>aesch. eum.</Abbr>
    <Lang>grc</Lang>
    <Prose>0</Prose>
    <PrintSource>Herbert Weir Smyth, Ph.D., Aeschylus, with an English translation by Herbert Weir Smyth, Ph. D. in two volumes.. Cambridge: Cambridge, Mass., Harvard University Press; London, William Heinemann, Ltd., 1926.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0005</DigitalSourceURL>
    <AddedBy>Anna Glenn</AddedBy>
    <URI>urn:cts:greekLit:tlg0085.tlg007.perseus-grc1</URI>
  </Metadata>
  <Text>
    <TextUnit id="0" loc="1">πρῶτον μὲν εὐχῇ τῇδε πρεσβεύω θεῶν</TextUnit>
    <TextUnit id="1" loc="2">τὴν πρωτόμαντιν Γαῖαν: ἐκ δὲ τῆς Θέμιν,</TextUnit>
    <TextUnit id="2" loc="3">ἣ δὴ τὸ μητρὸς δευτέρα τόδ' ἕζετο</TextUnit>
    <TextUnit id="3" loc="4">μαντεῖον, ὡς λόγος τις: ἐν δὲ τῷ τρίτῳ</TextUnit>
    <TextUnit id="4" loc="5">λάχει, θελούσης, οὐδὲ πρὸς βίαν τινός,</TextUnit>
    <TextUnit id="5" loc="6">Τιτανὶς ἄλλη παῖς Χθονὸς καθέζετο,</TextUnit>
    <TextUnit id="6" loc="7">Φοίβη: δίδωσι δ' ἣ γενέθλιον δόσιν</TextUnit>
    <TextUnit id="7" loc="8">Φοίβῳ: τὸ Φοίβης δ' ὄνομ' ἔχει παρώνυμον.</TextUnit>
    <TextUnit id="8" loc="9">λιπὼν δὲ λίμνην Δηλίαν τε χοιράδα,</TextUnit>
    <TextUnit id="9" loc="10">κέλσας ἐπ' ἀκτὰς ναυπόρους τὰς Παλλάδος,</TextUnit>
    <TextUnit id="10" loc="11">ἐς τήνδε γαῖαν ἦλθε Παρνησοῦ θ' ἕδρας.</TextUnit>
    <TextUnit id="11" loc="12">πέμπουσι δ' αὐτὸν καὶ σεβίζουσιν μέγα</TextUnit>
    <TextUnit id="12" loc="13">κελευθοποιοὶ παῖδες ̔Ηφαίστου, χθόνα</TextUnit>
    <TextUnit id="13" loc="14">ἀνήμερον τιθέντες ἡμερωμένην.</TextUnit>
    <TextUnit id="14" loc="15">μολόντα δ' αὐτὸν κάρτα τιμαλφεῖ λεώς,</TextUnit>
    <TextUnit id="15" loc="16">Δελφός τε χώρας τῆσδε πρυμνήτης ἄναξ.</TextUnit>
    <TextUnit id="16" loc="17">τέχνης δέ νιν Ζεὺς ἔνθεον κτίσας φρένα</TextUnit>
    <TextUnit id="17" loc="18">ἵζει τέταρτον τοῖσδε μάντιν ἐν θρόνοις:</TextUnit>
    <TextUnit id="18" loc="19">Διὸς προφήτης δ' ἐστὶ Λοξίας πατρός.</TextUnit>
    <TextUnit id="19" loc="20">τούτους ἐν εὐχαῖς φροιμιάζομαι θεούς.</TextUnit>
    <TextUnit id="20" loc="21">Παλλὰς προναία δ' ἐν λόγοις πρεσβεύεται:</TextUnit>
    <TextUnit id="21" loc="22">σέβω δὲ νύμφας, ἔνθα Κωρυκὶς πέτρα</TextUnit>
    <TextUnit id="22" loc="23">κοίλη, φίλορνις, δαιμόνων ἀναστροφή:</TextUnit>
    <TextUnit id="23" loc="24">Βρόμιος ἔχει τὸν χῶρον, οὐδ' ἀμνημονῶ,</TextUnit>
    <TextUnit id="24" loc="25">ἐξ οὗτε Βάκχαις ἐστρατήγησεν θεός,</TextUnit>
    <TextUnit id="25" loc="26">λαγὼ δίκην Πενθεῖ καταρράψας μόρον:</TextUnit>
    <TextUnit id="26" loc="27">Πλειστοῦ τε πηγὰς καὶ Ποσειδῶνος κράτος</TextUnit>
    <TextUnit id="27" loc="28">καλοῦσα καὶ τέλειον ὕψιστον Δία,</TextUnit>
    <TextUnit id="28" loc="29">ἔπειτα μάντις ἐς θρόνους καθιζάνω.</TextUnit>
    <TextUnit id="29" loc="30">καὶ νῦν τυχεῖν με τῶν πρὶν εἰσόδων μακρῷ</TextUnit>
    <TextUnit id="30" loc="31">ἄριστα δοῖεν: κεἰ παρ' ̔Ελλήνων τινές,</TextUnit>
    <TextUnit id="31" loc="32">ἴτων πάλῳ λαχόντες, ὡς νομίζεται.</TextUnit>
    <TextUnit id="32" loc="33">μαντεύομαι γὰρ ὡς ἂν ἡγῆται θεός.</TextUnit>
    <TextUnit id="33" loc="34">ἦ δεινὰ λέξαι, δεινὰ δ' ὀφθαλμοῖς δρακεῖν,</TextUnit>
    <TextUnit id="34" loc="35">πάλιν μ' ἔπεμψεν ἐκ δόμων τῶν Λοξίου,</TextUnit>
    <TextUnit id="35" loc="36">ὡς μήτε σωκεῖν μήτε μ' ἀκταίνειν βάσιν,</TextUnit>
    <TextUnit id="36" loc="37">τρέχω δὲ χερσίν, οὐ ποδωκείᾳ σκελῶν:</TextUnit>
    <TextUnit id="37" loc="38">δείσασα γὰρ γραῦς οὐδέν, ἀντίπαις μὲν οὖν.</TextUnit>
    <TextUnit id="38" loc="39">ἐγὼ μὲν ἕρπω πρὸς πολυστεφῆ μυχόν:</TextUnit>
    <TextUnit id="39" loc="40">ὁρῶ δ' ἐπ' ὀμφαλῷ μὲν ἄνδρα θεομυσῆ</TextUnit>
    <TextUnit id="40" loc="41">ἕδραν ἔχοντα προστρόπαιον, αἵματι</TextUnit>
    <TextUnit id="41" loc="42">στάζοντα χεῖρας καὶ νεοσπαδὲς ξίφος</TextUnit>
    <TextUnit id="42" loc="43">ἔχοντ' ἐλαίας θ' ὑψιγέννητον κλάδον,</TextUnit>
    <TextUnit id="43" loc="44">λήνει μεγίστῳ σωφρόνως ἐστεμμένον,</TextUnit>
    <TextUnit id="44" loc="45">ἀργῆτι μαλλῷ: τῇδε γὰρ τρανῶς ἐρῶ.</TextUnit>
    <TextUnit id="45" loc="46">πρόσθεν δὲ τἀνδρὸς τοῦδε θαυμαστὸς λόχος</TextUnit>
    <TextUnit id="46" loc="47">εὕδει γυναικῶν ἐν θρόνοισιν ἥμενος.</TextUnit>
    <TextUnit id="47" loc="48">οὔτοι γυναῖκας, ἀλλὰ Γοργόνας λέγω,</TextUnit>
    <TextUnit id="48" loc="49">οὐδ' αὖτε Γοργείοισιν εἰκάσω τύποις.</TextUnit>
    <TextUnit id="49" loc="50">εἶδόν ποτ' ἤδη Φινέως γεγραμμένας</TextUnit>
    <TextUnit id="50" loc="51">δεῖπνον φερούσας: ἄπτεροί γε μὴν ἰδεῖν</TextUnit>
    <TextUnit id="51" loc="52">αὗται, μέλαιναι δ' ἐς τὸ πᾶν βδελύκτροποι:</TextUnit>
    <TextUnit id="52" loc="53">ῥέγκουσι δ' οὐ πλατοῖσι φυσιάμασιν:</TextUnit>
    <TextUnit id="53" loc="54">ἐκ δ' ὀμμάτων λείβουσι δυσφιλῆ λίβα:</TextUnit>
    <TextUnit id="54" loc="55">καὶ κόσμος οὔτε πρὸς θεῶν ἀγάλματα</TextUnit>
    <TextUnit id="55" loc="56">φέρειν δίκαιος οὔτ' ἐς ἀνθρώπων στέγας.</TextUnit>
    <TextUnit id="56" loc="57">τὸ φῦλον οὐκ ὄπωπα τῆσδ' ὁμιλίας</TextUnit>
    <TextUnit id="57" loc="58">οὐδ' ἥτις αἶα τοῦτ' ἐπεύχεται γένος</TextUnit>
    <TextUnit id="58" loc="59">τρέφους' ἀνατεὶ μὴ μεταστένειν πόνον.</TextUnit>
    <TextUnit id="59" loc="60">τἀντεῦθεν ἤδη τῶνδε δεσπότῃ δόμων</TextUnit>
    <TextUnit id="60" loc="61">αὐτῷ μελέσθω Λοξίᾳ μεγασθενεῖ.</TextUnit>
    <TextUnit id="61" loc="62">ἰατρόμαντις δ' ἐστὶ καὶ τερασκόπος</TextUnit>
    <TextUnit id="62" loc="63">καὶ τοῖσιν ἄλλοις δωμάτων καθάρσιος.</TextUnit>
    <TextUnit id="63" loc="64">οὔτοι προδώσω: διὰ τέλους δέ σοι φύλαξ</TextUnit>
    <TextUnit id="64" loc="65">ἐγγὺς παρεστὼς καὶ πρόσω δ' ἀποστατῶν</TextUnit>
    <TextUnit id="65" loc="66">ἐχθροῖσι τοῖς σοῖς οὐ γενήσομαι πέπων.</TextUnit>
    <TextUnit id="66" loc="67">καὶ νῦν ἁλούσας τάσδε τὰς μάργους ὁρᾷς:</TextUnit>
    <TextUnit id="67" loc="68">ὕπνῳ πεσοῦσαι δ' αἱ κατάπτυστοι κόραι,</TextUnit>
    <TextUnit id="68" loc="69">γραῖαι παλαιαὶ παῖδες, αἷς οὐ μείγνυται</TextUnit>
    <TextUnit id="69" loc="70">θεῶν τις οὐδ' ἄνθρωπος οὐδὲ θήρ ποτε.</TextUnit>
    <TextUnit id="70" loc="71">κακῶν δ' ἕκατι κἀγένοντ', ἐπεὶ κακὸν</TextUnit>
    <TextUnit id="71" loc="72">σκότον νέμονται Τάρταρόν θ' ὑπὸ χθονός,</TextUnit>
    <TextUnit id="72" loc="73">μισήματ' ἀνδρῶν καὶ θεῶν ̓Ολυμπίων.</TextUnit>
    <TextUnit id="73" loc="74">ὅμως δὲ φεῦγε μηδὲ μαλθακὸς γένῃ.</TextUnit>
    <TextUnit id="74" loc="75">ἐλῶσι γάρ σε καὶ δι' ἠπείρου μακρᾶς</TextUnit>
    <TextUnit id="75" loc="76">βιβῶντ' ἀν' αἰεὶ τὴν πλανοστιβῆ χθόνα</TextUnit>
    <TextUnit id="76" loc="77">ὑπέρ τε πόντον καὶ περιρρύτας πόλεις.</TextUnit>
    <TextUnit id="77" loc="78">καὶ μὴ πρόκαμνε τόνδε βουκολούμενος</TextUnit>
    <TextUnit id="78" loc="79">πόνον: μολὼν δὲ Παλλάδος ποτὶ πτόλιν</TextUnit>
    <TextUnit id="79" loc="80">ἵζου παλαιὸν ἄγκαθεν λαβὼν βρέτας.</TextUnit>
    <TextUnit id="80" loc="81">κἀκεῖ δικαστὰς τῶνδε καὶ θελκτηρίους</TextUnit>
    <TextUnit id="81" loc="82">μύθους ἔχοντες μηχανὰς εὑρήσομεν,</TextUnit>
    <TextUnit id="82" loc="83">ὥστ' ἐς τὸ πᾶν σε τῶνδ' ἀπαλλάξαι πόνων:</TextUnit>
    <TextUnit id="83" loc="84">καὶ γὰρ κτανεῖν ς' ἔπεισα μητρῷον δέμας.</TextUnit>
    <TextUnit id="84" loc="85">ἄναξ ̓́Απολλον, οἶσθα μὲν τὸ μὴ 'δικεῖν:</TextUnit>
    <TextUnit id="85" loc="86">ἐπεὶ δ' ἐπίστᾳ, καὶ τὸ μὴ 'μελεῖν μάθε.</TextUnit>
    <TextUnit id="86" loc="87">σθένος δὲ ποιεῖν εὖ φερέγγυον τὸ σόν.</TextUnit>
    <TextUnit id="87" loc="88">μέμνησο, μὴ φόβος σε νικάτω φρένας.</TextUnit>
    <TextUnit id="88" loc="89">σὺ δ', αὐτάδελφον αἷμα καὶ κοινοῦ πατρός,</TextUnit>
    <TextUnit id="89" loc="90">̔Ερμῆ, φύλασσε: κάρτα δ' ὢν ἐπώνυμος</TextUnit>
    <TextUnit id="90" loc="91">πομπαῖος ἴσθι, τόνδε ποιμαίνων ἐμὸν</TextUnit>
    <TextUnit id="91" loc="92">ἱκέτην—σέβει τοι Ζεὺς τόδ' ἐκνόμων σέβας—</TextUnit>
    <TextUnit id="92" loc="93">ὁρμώμενον βροτοῖσιν εὐπόμπῳ τύχῃ.</TextUnit>
    <TextUnit id="93" loc="94">εὕδοιτ' ἄν, ὠή, καὶ καθευδουσῶν τί δεῖ;</TextUnit>
    <TextUnit id="94" loc="95">ἐγὼ δ' ὑφ' ὑμῶν ὧδ' ἀπητιμασμένη</TextUnit>
    <TextUnit id="95" loc="96">ἄλλοισιν ἐν νεκροῖσιν, ὧν μὲν ἔκτανον</TextUnit>
    <TextUnit id="96" loc="97">ὄνειδος ἐν φθιτοῖσιν οὐκ ἐκλείπεται,</TextUnit>
    <TextUnit id="97" loc="98">αἰσχρῶς δ' ἀλῶμαι: προυννέπω δ' ὑμῖν ὅτι</TextUnit>
    <TextUnit id="98" loc="99">ἔχω μεγίστην αἰτίαν κείνων ὕπο:</TextUnit>
    <TextUnit id="99" loc="100">παθοῦσα δ' οὕτω δεινὰ πρὸς τῶν φιλτάτων,</TextUnit>
    <TextUnit id="100" loc="101">οὐδεὶς ὑπέρ μου δαιμόνων μηνίεται,</TextUnit>
    <TextUnit id="101" loc="102">κατασφαγείσης πρὸς χερῶν μητροκτόνων.</TextUnit>
    <TextUnit id="102" loc="103">ὁρᾶτε πληγὰς τάσδε καρδίας ὅθεν.</TextUnit>
    <TextUnit id="103" loc="104">εὕδουσα γὰρ φρὴν ὄμμασιν λαμπρύνεται,</TextUnit>
    <TextUnit id="104" loc="105">ἐν ἡμέρᾳ δὲ μοῖρ' ἀπρόσκοπος βροτῶν.</TextUnit>
    <TextUnit id="105" loc="106">ἦ πολλὰ μὲν δὴ τῶν ἐμῶν ἐλείξατε,</TextUnit>
    <TextUnit id="106" loc="107">χοάς τ' ἀοίνους, νηφάλια μειλίγματα,</TextUnit>
    <TextUnit id="107" loc="108">καὶ νυκτίσεμνα δεῖπν' ἐπ' ἐσχάρᾳ πυρὸς</TextUnit>
    <TextUnit id="108" loc="109">ἔθυον, ὥραν οὐδενὸς κοινὴν θεῶν.</TextUnit>
    <TextUnit id="109" loc="110">καὶ πάντα ταῦτα λὰξ ὁρῶ πατούμενα.</TextUnit>
    <TextUnit id="110" loc="111">ὁ δ' ἐξαλύξας οἴχεται νεβροῦ δίκην,</TextUnit>
    <TextUnit id="111" loc="112">καὶ ταῦτα κούφως ἐκ μέσων ἀρκυστάτων</TextUnit>
    <TextUnit id="112" loc="113">ὤρουσεν ὑμῖν ἐγκατιλλώψας μέγα.</TextUnit>
    <TextUnit id="113" loc="114">ἀκούσαθ' ὡς ἔλεξα τῆς ἐμῆς περὶ</TextUnit>
    <TextUnit id="114" loc="115">ψυχῆς, φρονήσατ', ὦ κατὰ χθονὸς θεαί.</TextUnit>
    <TextUnit id="115" loc="116">ὄναρ γὰρ ὑμᾶς νῦν Κλυταιμήστρα καλῶ.</TextUnit>
    <TextUnit id="116" loc="117">（μυγμός.）</TextUnit>
    <TextUnit id="117" loc="118">μύζοιτ' ἄν, ἁνὴρ δ' οἴχεται φεύγων πρόσω:</TextUnit>
    <TextUnit id="118" loc="119">φίλοι γάρ εἰσιν οὐκ ἐμοῖς προσεικότες.</TextUnit>
    <TextUnit id="119" loc="120">（μυγμός.）</TextUnit>
    <TextUnit id="120" loc="121">ἄγαν ὑπνώσσεις κοὐ κατοικτίζεις πάθος:</TextUnit>
    <TextUnit id="121" loc="122">φονεὺς δ' ̓Ορέστης τῆσδε μητρὸς οἴχεται.</TextUnit>
    <TextUnit id="122" loc="123">（ὠγμός.）</TextUnit>
    <TextUnit id="123" loc="124">ᾤζεις, ὑπνώσσεις: οὐκ ἀναστήσῃ τάχος;</TextUnit>
    <TextUnit id="124" loc="125">τί σοι πέπρωται πρᾶγμα πλὴν τεύχειν κακά;</TextUnit>
    <TextUnit id="125" loc="126">（ὠγμός.）</TextUnit>
    <TextUnit id="126" loc="127">ὕπνος πόνος τε κύριοι συνωμόται</TextUnit>
    <TextUnit id="127" loc="128">δεινῆς δρακαίνης ἐξεκήραναν μένος.</TextUnit>
    <TextUnit id="128" loc="129">（μυγμὸς διπλοῦς ὀξύς.）</TextUnit>
    <TextUnit id="129" loc="130">λαβὲ λαβὲ λαβὲ λαβέ, φράζου.</TextUnit>
    <TextUnit id="130" loc="131">ὄναρ διώκεις θῆρα, κλαγγαίνεις δ' ἅπερ</TextUnit>
    <TextUnit id="131" loc="132">κύων μέριμναν οὔποτ' ἐκλείπων πόνου.</TextUnit>
    <TextUnit id="132" loc="133">τί δρᾷς; ἀνίστω, μή σε νικάτω πόνος,</TextUnit>
    <TextUnit id="133" loc="134">μηδ' ἀγνοήσῃς πῆμα μαλθαχθεῖς' ὕπνῳ.</TextUnit>
    <TextUnit id="134" loc="135">ἄλγησον ἧπαρ ἐνδίκοις ὀνείδεσιν:</TextUnit>
    <TextUnit id="135" loc="136">τοῖς σώφροσιν γὰρ ἀντίκεντρα γίγνεται.</TextUnit>
    <TextUnit id="136" loc="137">σὺ δ' αἱματηρὸν πνεῦμ' ἐπουρίσασα τῷ,</TextUnit>
    <TextUnit id="137" loc="138">ἀτμῷ κατισχναίνουσα, νηδύος πυρί,</TextUnit>
    <TextUnit id="138" loc="139">ἕπου, μάραινε δευτέροις διώγμασιν.</TextUnit>
    <TextUnit id="139" loc="140">ἔγειρ', ἔγειρε καὶ σὺ τήνδ', ἐγὼ δὲ σέ.</TextUnit>
    <TextUnit id="140" loc="141">εὕδεις; ἀνίστω, κἀπολακτίσας' ὕπνον,</TextUnit>
    <TextUnit id="141" loc="142">ἰδώμεθ' εἴ τι τοῦδε φροιμίου ματᾷ.</TextUnit>
    <TextUnit id="142" loc="143">ἰοὺ ἰοὺ πύπαξ. ἐπάθομεν, φίλαι,—</TextUnit>
    <TextUnit id="143" loc="144">ἦ πολλὰ δὴ παθοῦσα καὶ μάτην ἐγώ,—</TextUnit>
    <TextUnit id="144" loc="145">ἐπάθομεν πάθος δυσαχές, ὦ πόποι,</TextUnit>
    <TextUnit id="145" loc="146">ἄφερτον κακόν:</TextUnit>
    <TextUnit id="146" loc="147">ἐξ ἀρκύων πέπτωκεν οἴχεταί θ' ὁ θήρ.—</TextUnit>
    <TextUnit id="147" loc="148">ὕπνῳ κρατηθεῖς' ἄγραν ὤλεσα.</TextUnit>
    <TextUnit id="148" loc="149">ἰὼ παῖ Διός, ἐπίκλοπος πέλῃ,—</TextUnit>
    <TextUnit id="149" loc="150">νέος δὲ γραίας δαίμονας καθιππάσω,—</TextUnit>
    <TextUnit id="150" loc="151">τὸν ἱκέταν σέβων, ἄθεον ἄνδρα καὶ</TextUnit>
    <TextUnit id="151" loc="152">τοκεῦσιν πικρόν:</TextUnit>
    <TextUnit id="152" loc="153">τὸν μητραλοίαν δ' ἐξέκλεψας ὢν θεός.—</TextUnit>
    <TextUnit id="153" loc="154">τί τῶνδ' ἐρεῖ τις δικαίως ἔχειν;</TextUnit>
    <TextUnit id="154" loc="155">ἐμοὶ δ' ὄνειδος ἐξ ὀνειράτων μολὸν</TextUnit>
    <TextUnit id="155" loc="156">ἔτυψεν δίκαν διφρηλάτου</TextUnit>
    <TextUnit id="156" loc="157">μεσολαβεῖ κέντρῳ</TextUnit>
    <TextUnit id="157" loc="158">ὑπὸ φρένας, ὑπὸ λοβόν.—</TextUnit>
    <TextUnit id="158" loc="160">πάρεστι μαστίκτορος δαί̈ου δαμίου</TextUnit>
    <TextUnit id="159" loc="161">βαρὺ τὸ περίβαρυ κρύος ἔχειν.</TextUnit>
    <TextUnit id="160" loc="162">τοιαῦτα δρῶσιν οἱ νεώτεροι θεοί,</TextUnit>
    <TextUnit id="161" loc="163">κρατοῦντες τὸ πᾶν δίκας πλέον</TextUnit>
    <TextUnit id="162" loc="164">φονολιβῆ θρόνον</TextUnit>
    <TextUnit id="163" loc="165">περὶ πόδα, περὶ κάρα.—</TextUnit>
    <TextUnit id="164" loc="166">πάρεστι γᾶς ὀμφαλὸν προσδρακεῖν αἱμάτων</TextUnit>
    <TextUnit id="165" loc="167">βλοσυρὸν ἀρόμενον ἄγος ἔχειν.</TextUnit>
    <TextUnit id="166" loc="168">ἐφεστίῳ δὲ μάντις ὢν μιάσματι</TextUnit>
    <TextUnit id="167" loc="170">μυχὸν ἐχράνατ' αὐτόσσυτος, αὐτόκλητος,</TextUnit>
    <TextUnit id="168" loc="171">παρὰ νόμον θεῶν βρότεα μὲν τίων,</TextUnit>
    <TextUnit id="169" loc="172">παλαιγενεῖς δὲ μοίρας φθίσας.</TextUnit>
    <TextUnit id="170" loc="173">κἀμοί γε λυπρός, καὶ τὸν οὐκ ἐκλύσεται,</TextUnit>
    <TextUnit id="171" loc="175">ὑπό τε γᾶν φυγὼν οὔ ποτ' ἐλευθεροῦται.</TextUnit>
    <TextUnit id="172" loc="176">ποτιτρόπαιος ὢν δ' ἕτερον ἐν κάρᾳ</TextUnit>
    <TextUnit id="173" loc="177">μιάστορ' ἐκ γένους πάσεται.</TextUnit>
    <TextUnit id="174" loc="178">ἔξω, κελεύω, τῶνδε δωμάτων τάχος</TextUnit>
    <TextUnit id="175" loc="180">χωρεῖτ', ἀπαλλάσσεσθε μαντικῶν μυχῶν,</TextUnit>
    <TextUnit id="176" loc="181">μὴ καὶ λαβοῦσα πτηνὸν ἀργηστὴν ὄφιν,</TextUnit>
    <TextUnit id="177" loc="182">χρυσηλάτου θώμιγγος ἐξορμώμενον,</TextUnit>
    <TextUnit id="178" loc="183">ἀνῇς ὑπ' ἄλγους μέλαν' ἀπ' ἀνθρώπων ἀφρόν,</TextUnit>
    <TextUnit id="179" loc="184">ἐμοῦσα θρόμβους οὓς ἀφείλκυσας φόνου.</TextUnit>
    <TextUnit id="180" loc="185">οὔτοι δόμοισι τοῖσδε χρίμπτεσθαι πρέπει:</TextUnit>
    <TextUnit id="181" loc="186">ἀλλ' οὗ καρανιστῆρες ὀφθαλμωρύχοι</TextUnit>
    <TextUnit id="182" loc="187">δίκαι σφαγαί τε σπέρματός τ' ἀποφθορᾷ</TextUnit>
    <TextUnit id="183" loc="188">παίδων κακοῦται χλοῦνις, ἠδ' ἀκρωνία,</TextUnit>
    <TextUnit id="184" loc="189">λευσμός τε, καὶ μύζουσιν οἰκτισμὸν πολὺν</TextUnit>
    <TextUnit id="185" loc="190">ὑπὸ ῥάχιν παγέντες. ἆρ' ἀκούετε</TextUnit>
    <TextUnit id="186" loc="191">οἵας ἑορτῆς ἔστ' ἀπόπτυστοι θεοῖς</TextUnit>
    <TextUnit id="187" loc="192">στέργηθρ' ἔχουσαι; πᾶς δ' ὑφηγεῖται τρόπος</TextUnit>
    <TextUnit id="188" loc="193">μορφῆς. λέοντος ἄντρον αἱματορρόφου</TextUnit>
    <TextUnit id="189" loc="194">οἰκεῖν τοιαύτας εἰκός, οὐ χρηστηρίοις</TextUnit>
    <TextUnit id="190" loc="195">ἐν τοῖσδε πλησίοισι τρίβεσθαι μύσος.</TextUnit>
    <TextUnit id="191" loc="196">χωρεῖτ' ἄνευ βοτῆρος αἰπολούμεναι.</TextUnit>
    <TextUnit id="192" loc="197">ποίμνης τοιαύτης δ' οὔτις εὐφιλὴς θεῶν.</TextUnit>
    <TextUnit id="193" loc="198">ἄναξ ̓́Απολλον, ἀντάκουσον ἐν μέρει.</TextUnit>
    <TextUnit id="194" loc="199">αὐτὸς σὺ τούτων οὐ μεταίτιος πέλῃ,</TextUnit>
    <TextUnit id="195" loc="200">ἀλλ' εἷς τὸ πᾶν ἔπραξας ὢν παναίτιος.</TextUnit>
    <TextUnit id="196" loc="201">πῶς δή; τοσοῦτο μῆκος ἔκτεινον λόγου.</TextUnit>
    <TextUnit id="197" loc="202">ἔχρησας ὥστε τὸν ξένον μητροκτονεῖν.</TextUnit>
    <TextUnit id="198" loc="203">ἔχρησα ποινὰς τοῦ πατρὸς πρᾶξαι. τί μήν ;</TextUnit>
    <TextUnit id="199" loc="204">κἄπειθ' ὑπέστης αἵματος δέκτωρ νέου.</TextUnit>
    <TextUnit id="200" loc="205">καὶ προστραπέσθαι τούσδ' ἐπέστελλον δόμους.</TextUnit>
    <TextUnit id="201" loc="206">καὶ τὰς προπομποὺς δῆτα τάσδε λοιδορεῖς;</TextUnit>
    <TextUnit id="202" loc="207">οὐ γὰρ δόμοισι τοῖσδε πρόσφορον μολεῖν.</TextUnit>
    <TextUnit id="203" loc="208">ἀλλ' ἔστιν ἡμῖν τοῦτο προστεταγμένον.</TextUnit>
    <TextUnit id="204" loc="209">τίς ἥδε τιμή; κόμπασον γέρας καλόν.</TextUnit>
    <TextUnit id="205" loc="210">τοὺς μητραλοίας ἐκ δόμων ἐλαύνομεν.</TextUnit>
    <TextUnit id="206" loc="211">τί γὰρ γυναικὸς ἥτις ἄνδρα νοσφίσῃ;</TextUnit>
    <TextUnit id="207" loc="212">οὐκ ἂν γένοιθ' ὅμαιμος αὐθέντης φόνος.</TextUnit>
    <TextUnit id="208" loc="213">ἦ κάρτ' ἄτιμα καὶ παρ' οὐδὲν εἰργάσω</TextUnit>
    <TextUnit id="209" loc="214">̔́Ηρας τελείας καὶ Διὸς πιστώματα.</TextUnit>
    <TextUnit id="210" loc="215">Κύπρις δ' ἄτιμος τῷδ' ἀπέρριπται λόγῳ,</TextUnit>
    <TextUnit id="211" loc="216">ὅθεν βροτοῖσι γίγνεται τὰ φίλτατα.</TextUnit>
    <TextUnit id="212" loc="217">εὐνὴ γὰρ ἀνδρὶ καὶ γυναικὶ μόρσιμος</TextUnit>
    <TextUnit id="213" loc="218">ὅρκου 'στὶ μείζων τῇ δίκῃ φρουρουμένη.</TextUnit>
    <TextUnit id="214" loc="219">εἰ τοῖσιν οὖν κτείνουσιν ἀλλήλους χαλᾷς</TextUnit>
    <TextUnit id="215" loc="220">τὸ μὴ τίνεσθαι μηδ' ἐποπτεύειν κότῳ,</TextUnit>
    <TextUnit id="216" loc="221">οὔ φημ' ̓Ορέστην ς' ἐνδίκως ἀνδρηλατεῖν.</TextUnit>
    <TextUnit id="217" loc="222">τὰ μὲν γὰρ οἶδα κάρτα ς' ἐνθυμουμένην,</TextUnit>
    <TextUnit id="218" loc="223">τὰ δ' ἐμφανῶς πράσσουσαν ἡσυχαιτέραν.</TextUnit>
    <TextUnit id="219" loc="224">δίκας δὲ Παλλὰς τῶνδ' ἐποπτεύσει θεά.</TextUnit>
    <TextUnit id="220" loc="225">τὸν ἄνδρ' ἐκεῖνον οὔ τι μὴ λίπω ποτέ.</TextUnit>
    <TextUnit id="221" loc="226">σὺ δ' οὖν δίωκε καὶ πόνον πλείω τίθου.</TextUnit>
    <TextUnit id="222" loc="227">τιμὰς σὺ μὴ σύντεμνε τὰς ἐμὰς λόγῳ.</TextUnit>
    <TextUnit id="223" loc="228">οὐδ' ἂν δεχοίμην ὥστ' ἔχειν τιμὰς σέθεν.</TextUnit>
    <TextUnit id="224" loc="229">μέγας γὰρ ἔμπας πὰρ Διὸς θρόνοις λέγῃ.</TextUnit>
    <TextUnit id="225" loc="230">ἐγὼ δ', ἄγει γὰρ αἷμα μητρῷον, δίκας</TextUnit>
    <TextUnit id="226" loc="231">μέτειμι τόνδε φῶτα κἀκκυνηγετῶ.</TextUnit>
    <TextUnit id="227" loc="232">ἐγὼ δ' ἀρήξω τὸν ἱκέτην τε ῥύσομαι:</TextUnit>
    <TextUnit id="228" loc="233">δεινὴ γὰρ ἐν βροτοῖσι κἀν θεοῖς πέλει</TextUnit>
    <TextUnit id="229" loc="234">τοῦ προστροπαίου μῆνις, εἰ προδῶ σφ' ἑκών.</TextUnit>
    <TextUnit id="230" loc="235">ἄνασς' ̓Αθάνα, Λοξίου κελεύμασιν</TextUnit>
    <TextUnit id="231" loc="236">ἥκω, δέχου δὲ πρευμενῶς ἀλάστορα,</TextUnit>
    <TextUnit id="232" loc="237">οὐ προστρόπαιον οὐδ' ἀφοίβαντον χέρα,</TextUnit>
    <TextUnit id="233" loc="238">ἀλλ' ἀμβλὺς ἤδη προστετριμμένος τε πρὸς</TextUnit>
    <TextUnit id="234" loc="239">ἄλλοισιν οἴκοις καὶ πορεύμασιν βροτῶν.</TextUnit>
    <TextUnit id="235" loc="240">ὅμοια χέρσον καὶ θάλασσαν ἐκπερῶν,</TextUnit>
    <TextUnit id="236" loc="241">σῴζων ἐφετμὰς Λοξίου χρηστηρίους,</TextUnit>
    <TextUnit id="237" loc="242">πρόσειμι δῶμα καὶ βρέτας τὸ σόν, θεά.</TextUnit>
    <TextUnit id="238" loc="243">αὐτοῦ φυλάσσων ἀναμένω τέλος δίκης.</TextUnit>
    <TextUnit id="239" loc="244">εἶεν: τόδ' ἐστὶ τἀνδρὸς ἐκφανὲς τέκμαρ.</TextUnit>
    <TextUnit id="240" loc="245">ἕπου δὲ μηνυτῆρος ἀφθέγκτου φραδαῖς.</TextUnit>
    <TextUnit id="241" loc="246">τετραυματισμένον γὰρ ὡς κύων νεβρὸν</TextUnit>
    <TextUnit id="242" loc="247">πρὸς αἷμα καὶ σταλαγμὸν ἐκματεύομεν.</TextUnit>
    <TextUnit id="243" loc="248">πολλοῖς δὲ μόχθοις ἀνδροκμῆσι φυσιᾷ</TextUnit>
    <TextUnit id="244" loc="249">σπλάγχνον: χθονὸς γὰρ πᾶς πεποίμανται τόπος,</TextUnit>
    <TextUnit id="245" loc="250">ὑπέρ τε πόντον ἀπτέροις ποτήμασιν</TextUnit>
    <TextUnit id="246" loc="251">ἦλθον διώκους', οὐδὲν ὑστέρα νεώς.</TextUnit>
    <TextUnit id="247" loc="252">καὶ νῦν ὅδ' ἐνθάδ' ἐστί που καταπτακών.</TextUnit>
    <TextUnit id="248" loc="253">ὀσμὴ βροτείων αἱμάτων με προσγελᾷ.</TextUnit>
    <TextUnit id="249" loc="254">ὅρα ὅρα μάλ' αὖ,</TextUnit>
    <TextUnit id="250" loc="255">λεύσσετε πάντα, μὴ</TextUnit>
    <TextUnit id="251" loc="256">λάθῃ φύγδα βὰς</TextUnit>
    <TextUnit id="252" loc="257">ὁ  ματροφόνος ἀτίτας.</TextUnit>
    <TextUnit id="253" loc="258">ὁ δ' αὖτέ γ' οὖν ἀλκὰν ἔχων</TextUnit>
    <TextUnit id="254" loc="259">περὶ βρέτει πλεχθεὶς θεᾶς ἀμβρότου</TextUnit>
    <TextUnit id="255" loc="260">ὑπόδικος θέλει γενέσθαι χρεῶν.</TextUnit>
    <TextUnit id="256" loc="261">τὸ δ' οὐ πάρεστιν: αἷμα μητρῷον χαμαὶ</TextUnit>
    <TextUnit id="257" loc="262">δυσαγκόμιστον, παπαῖ,</TextUnit>
    <TextUnit id="258" loc="263">τὸ διερὸν πέδοι χύμενον οἴχεται.</TextUnit>
    <TextUnit id="259" loc="264">ἀλλ' ἀντιδοῦναι δεῖ ς' ἀπὸ ζῶντος ῥοφεῖν</TextUnit>
    <TextUnit id="260" loc="265">ἐρυθρὸν ἐκ μελέων πέλανον: ἀπὸ δὲ σοῦ</TextUnit>
    <TextUnit id="261" loc="266">φεροίμαν βοσκὰν πώματος δυσπότου:</TextUnit>
    <TextUnit id="262" loc="267">καὶ ζῶντά ς' ἰσχνάνας' ἀπάξομαι κάτω,</TextUnit>
    <TextUnit id="263" loc="268">ἀντίποιν' ὡς τίνῃς ματροφόνου δύας.</TextUnit>
    <TextUnit id="264" loc="269">ὄψει δὲ κεἴ τις ἄλλος ἤλιτεν βροτῶν</TextUnit>
    <TextUnit id="265" loc="270">ἢ θεὸν ἢ ξένον</TextUnit>
    <TextUnit id="266" loc="271">τιν' ἀσεβῶν† ἢ τοκέας φίλους,</TextUnit>
    <TextUnit id="267" loc="272">ἔχονθ' ἕκαστον τῆς δίκης ἐπάξια.</TextUnit>
    <TextUnit id="268" loc="273">μέγας γὰρ ̔́Αιδης ἐστὶν εὔθυνος βροτῶν</TextUnit>
    <TextUnit id="269" loc="274">ἔνερθε χθονός,</TextUnit>
    <TextUnit id="270" loc="275">δελτογράφῳ δὲ πάντ' ἐπωπᾷ φρενί.</TextUnit>
    <TextUnit id="271" loc="276">ἐγὼ διδαχθεὶς ἐν κακοῖς ἐπίσταμαι</TextUnit>
    <TextUnit id="272" loc="277">πολλοὺς καθαρμούς, καὶ λέγειν ὅπου δίκη</TextUnit>
    <TextUnit id="273" loc="278">σιγᾶν θ' ὁμοίως: ἐν δὲ τῷδε πράγματι</TextUnit>
    <TextUnit id="274" loc="279">φωνεῖν ἐτάχθην πρὸς σοφοῦ διδασκάλου.</TextUnit>
    <TextUnit id="275" loc="280">βρίζει γὰρ αἷμα καὶ μαραίνεται χερός,</TextUnit>
    <TextUnit id="276" loc="281">μητροκτόνον μίασμα δ' ἔκπλυτον πέλει:</TextUnit>
    <TextUnit id="277" loc="282">ποταίνιον γὰρ ὂν πρὸς ἑστίᾳ θεοῦ</TextUnit>
    <TextUnit id="278" loc="283">Φοίβου καθαρμοῖς ἠλάθη χοιροκτόνοις.</TextUnit>
    <TextUnit id="279" loc="284">πολὺς δέ μοι γένοιτ' ἂν ἐξ ἀρχῆς λόγος,</TextUnit>
    <TextUnit id="280" loc="285">ὅσοις προσῆλθον ἀβλαβεῖ ξυνουσίᾳ.</TextUnit>
    <TextUnit id="281" loc="286">χρόνος καθαιρεῖ πάντα γηράσκων ὁμοῦ.</TextUnit>
    <TextUnit id="282" loc="287">καὶ νῦν ἀφ' ἁγνοῦ στόματος εὐφήμως καλῶ</TextUnit>
    <TextUnit id="283" loc="288">χώρας ἄνασσαν τῆσδ' ̓Αθηναίαν ἐμοὶ</TextUnit>
    <TextUnit id="284" loc="289">μολεῖν ἀρωγόν: κτήσεται δ' ἄνευ δορὸς</TextUnit>
    <TextUnit id="285" loc="290">αὐτόν τε καὶ γῆν καὶ τὸν ̓Αργεῖον λεὼν</TextUnit>
    <TextUnit id="286" loc="291">πιστὸν δικαίως ἐς τὸ πᾶν τε σύμμαχον.</TextUnit>
    <TextUnit id="287" loc="292">ἀλλ' εἴτε χώρας ἐν τόποις Λιβυστικοῖς,</TextUnit>
    <TextUnit id="288" loc="293">Τρίτωνος ἀμφὶ χεῦμα γενεθλίου πόρου,</TextUnit>
    <TextUnit id="289" loc="294">τίθησιν ὀρθὸν ἢ κατηρεφῆ πόδα,</TextUnit>
    <TextUnit id="290" loc="295">φίλοις ἀρήγους', εἴτε Φλεγραίαν πλάκα</TextUnit>
    <TextUnit id="291" loc="296">θρασὺς ταγοῦχος ὡς ἀνὴρ ἐπισκοπεῖ,</TextUnit>
    <TextUnit id="292" loc="297">ἔλθοι—κλύει δὲ καὶ πρόσωθεν ὢν θεός—</TextUnit>
    <TextUnit id="293" loc="298">ὅπως γένοιτο τῶνδ' ἐμοὶ λυτήριος.</TextUnit>
    <TextUnit id="294" loc="299">οὔτοι ς' ̓Απόλλων οὐδ' ̓Αθηναίας σθένος</TextUnit>
    <TextUnit id="295" loc="300">ῥύσαιτ' ἂν ὥστε μὴ οὐ παρημελημένον</TextUnit>
    <TextUnit id="296" loc="301">ἔρρειν, τὸ χαίρειν μὴ μαθόνθ' ὅπου φρενῶν,</TextUnit>
    <TextUnit id="297" loc="302">ἀναίματον βόσκημα δαιμόνων, σκιάν.</TextUnit>
    <TextUnit id="298" loc="303">οὐδ' ἀντιφωνεῖς, ἀλλ' ἀποπτύεις λόγους,</TextUnit>
    <TextUnit id="299" loc="304">ἐμοὶ τραφείς τε καὶ καθιερωμένος;</TextUnit>
    <TextUnit id="300" loc="305">καὶ ζῶν με δαίσεις οὐδὲ πρὸς βωμῷ σφαγείς:</TextUnit>
    <TextUnit id="301" loc="306">ὕμνον δ' ἀκούσῃ τόνδε δέσμιον σέθεν.</TextUnit>
    <TextUnit id="302" loc="307">ἄγε δὴ καὶ χορὸν ἅψωμεν, ἐπεὶ</TextUnit>
    <TextUnit id="303" loc="308">μοῦσαν στυγερὰν</TextUnit>
    <TextUnit id="304" loc="309">ἀποφαίνεσθαι δεδόκηκεν,</TextUnit>
    <TextUnit id="305" loc="310">λέξαι τε λάχη τὰ κατ' ἀνθρώπους</TextUnit>
    <TextUnit id="306" loc="311">ὡς ἐπινωμᾷ στάσις ἁμά.</TextUnit>
    <TextUnit id="307" loc="312">εὐθυδίκαιοι δ' οἰόμεθ' εἶναι:</TextUnit>
    <TextUnit id="308" loc="313">τὸν μὲν καθαρὰς χεῖρας προνέμοντ'</TextUnit>
    <TextUnit id="309" loc="314">οὔτις ἐφέρπει μῆνις ἀφ' ἡμῶν,</TextUnit>
    <TextUnit id="310" loc="315">ἀσινὴς δ' αἰῶνα διοιχνεῖ:</TextUnit>
    <TextUnit id="311" loc="316">ὅστις δ' ἀλιτὼν ὥσπερ ὅδ' ἁνὴρ</TextUnit>
    <TextUnit id="312" loc="317">χεῖρας φονίας ἐπικρύπτει,</TextUnit>
    <TextUnit id="313" loc="318">μάρτυρες ὀρθαὶ τοῖσι θανοῦσιν</TextUnit>
    <TextUnit id="314" loc="319">παραγιγνόμεναι πράκτορες αἵματος</TextUnit>
    <TextUnit id="315" loc="320">αὐτῷ τελέως ἐφάνημεν.</TextUnit>
    <TextUnit id="316" loc="321">μᾶτερ ἅ μ' ἔτικτες, ὦ μᾶτερ</TextUnit>
    <TextUnit id="317" loc="322">Νύξ, ἀλαοῖσι καὶ δεδορκόσιν</TextUnit>
    <TextUnit id="318" loc="323">ποινάν, κλῦθ'. ὁ Λατοῦς γὰρ ἶ-</TextUnit>
    <TextUnit id="319" loc="324">νίς μ' ἄτιμον τίθησιν</TextUnit>
    <TextUnit id="320" loc="325">τόνδ' ἀφαιρούμενος</TextUnit>
    <TextUnit id="321" loc="326">πτῶκα, ματρῷον ἅ-</TextUnit>
    <TextUnit id="322" loc="327">γνισμα κύριον φόνου.</TextUnit>
    <TextUnit id="323" loc="328">ἐπὶ δὲ τῷ τεθυμένῳ</TextUnit>
    <TextUnit id="324" loc="329">τόδε μέλος, παρακοπά,</TextUnit>
    <TextUnit id="325" loc="330">παραφορὰ φρενοδαλής,</TextUnit>
    <TextUnit id="326" loc="331">ὕμνος ἐξ ̓Ερινύων,</TextUnit>
    <TextUnit id="327" loc="332">δέσμιος φρενῶν, ἀφόρ-</TextUnit>
    <TextUnit id="328" loc="333">μικτος, αὐονὰ βροτοῖς.</TextUnit>
    <TextUnit id="329" loc="334">τοῦτο γὰρ λάχος διανταία</TextUnit>
    <TextUnit id="330" loc="335">Μοῖρ' ἐπέκλωσεν ἐμπέδως ἔχειν,</TextUnit>
    <TextUnit id="331" loc="336">θνατῶν τοῖσιν αὐτουργίαι</TextUnit>
    <TextUnit id="332" loc="337">ξυμπέσωσιν μάταιοι,</TextUnit>
    <TextUnit id="333" loc="338">τοῖς ὁμαρτεῖν, ὄφρ' ἂν</TextUnit>
    <TextUnit id="334" loc="339">γᾶν ὑπέλθῃ: θανὼν δ'</TextUnit>
    <TextUnit id="335" loc="340">οὐκ ἄγαν ἐλεύθερος.</TextUnit>
    <TextUnit id="336" loc="341">ἐπὶ δὲ τῷ τεθυμένῳ</TextUnit>
    <TextUnit id="337" loc="342">τόδε μέλος, παρακοπά,</TextUnit>
    <TextUnit id="338" loc="343">παραφορὰ φρενοδαλής,</TextUnit>
    <TextUnit id="339" loc="344">ὕμνος ἐξ ̓Ερινύων,</TextUnit>
    <TextUnit id="340" loc="345">δέσμιος φρενῶν, ἀφόρ-</TextUnit>
    <TextUnit id="341" loc="346">μικτος, αὐονὰ βροτοῖς.</TextUnit>
    <TextUnit id="342" loc="347">γιγνομέναισι λάχη τάδ' ἐφ' ἁμὶν ἐκράνθη:</TextUnit>
    <TextUnit id="343" loc="350">ἀθανάτων δ' ἀπέχειν χέρας, οὐδέ τις ἐστί</TextUnit>
    <TextUnit id="344" loc="351">συνδαίτωρ μετάκοινος:</TextUnit>
    <TextUnit id="345" loc="352">παλλεύκων δὲ πέπλων ἀπόμοιρος ἄκληρος ἐτύχθην</TextUnit>
    <TextUnit id="346" loc="353">¯˘¯˘¯˘¯</TextUnit>
    <TextUnit id="347" loc="354">δωμάτων γὰρ εἱλόμαν</TextUnit>
    <TextUnit id="348" loc="355">ἀνατροπάς, ὅταν ̓́Αρης</TextUnit>
    <TextUnit id="349" loc="356">τιθασὸς ὢν φίλον ἕλῃ.</TextUnit>
    <TextUnit id="350" loc="357">ἐπὶ τὸν ὧδ' ἱέμεναι</TextUnit>
    <TextUnit id="351" loc="358">κρατερὸν ὄνθ' ὅμως ἀμαυ-</TextUnit>
    <TextUnit id="352" loc="359">ροῦμεν ὑφ' αἵματος νέου.</TextUnit>
    <TextUnit id="353" loc="360">σπεύδομεν αἵδ' ἀφελεῖν τινὰ τάσδε μερίμνας,</TextUnit>
    <TextUnit id="354" loc="361">θεῶν δ' ἀτέλειαν ἐμαῖς μελέταις ἐπικραίνειν,</TextUnit>
    <TextUnit id="355" loc="362">μηδ' εἰς ἄγκρισιν ἐλθεῖν:</TextUnit>
    <TextUnit id="356" loc="365">Ζεὺς δ' αἱμοσταγὲς ἀξιόμισον ἔθνος τόδε λέσχας</TextUnit>
    <TextUnit id="357" loc="367">ἇς ἀπηξιώσατο.</TextUnit>
    <TextUnit id="358" loc="354a">δωμάτων γὰρ εἱλόμαν</TextUnit>
    <TextUnit id="359" loc="355a">ἀνατροπάς, ὅταν ̓́Αρης</TextUnit>
    <TextUnit id="360" loc="356a">τιθασὸς ὢν φίλον ἕλῃ.</TextUnit>
    <TextUnit id="361" loc="357a">ἐπὶ τὸν ὧδ' ἱέμεναι</TextUnit>
    <TextUnit id="362" loc="358a">κρατερὸν ὄνθ' ὅμως ἀμαυ-</TextUnit>
    <TextUnit id="363" loc="359a">ροῦμεν ὑφ' αἵματος νέου.</TextUnit>
    <TextUnit id="364" loc="368">δόξαι τ' ἀνδρῶν καὶ μάλ' ὑπ' αἰθέρι σεμναὶ</TextUnit>
    <TextUnit id="365" loc="369">τακόμεναι κατὰ γᾶν μινύθουσιν ἄτιμοι</TextUnit>
    <TextUnit id="366" loc="370">ἁμετέραις ἐφόδοις μελανείμοσιν, ὀρχη-</TextUnit>
    <TextUnit id="367" loc="371">σμοῖς τ' ἐπιφθόνοις ποδός.</TextUnit>
    <TextUnit id="368" loc="372">μάλα γὰρ οὖν ἁλομένα</TextUnit>
    <TextUnit id="369" loc="373">ἀνέκαθεν βαρυπεσῆ</TextUnit>
    <TextUnit id="370" loc="374">καταφέρω ποδὸς ἀκμάν,</TextUnit>
    <TextUnit id="371" loc="375">σφαλερὰ καὶ τανυδρόμοις</TextUnit>
    <TextUnit id="372" loc="376">κῶλα, δύσφορον ἄταν.</TextUnit>
    <TextUnit id="373" loc="377">πίπτων δ' οὐκ οἶδεν τόδ' ὑπ' ἄφρονι λύμᾳ:</TextUnit>
    <TextUnit id="374" loc="378">τοῖον γὰρ ἐπὶ κνέφας ἀνδρὶ μύσος πεπόταται,</TextUnit>
    <TextUnit id="375" loc="379">καὶ δνοφεράν τιν' ἀχλὺν κατὰ δώματος αὐδᾶ-</TextUnit>
    <TextUnit id="376" loc="380">ται πολύστονος φάτις.</TextUnit>
    <TextUnit id="377" loc="372a">μάλα γὰρ οὖν ἁλομένα</TextUnit>
    <TextUnit id="378" loc="373a">ἀνέκαθεν βαρυπεσῆ</TextUnit>
    <TextUnit id="379" loc="374a">καταφέρω ποδὸς ἀκμάν,</TextUnit>
    <TextUnit id="380" loc="375a">σφαλερὰ καὶ τανυδρόμοις</TextUnit>
    <TextUnit id="381" loc="376a">κῶλα, δύσφορον ἄταν.</TextUnit>
    <TextUnit id="382" loc="381">μένει γάρ. εὐμήχανοί</TextUnit>
    <TextUnit id="383" loc="382">τε καὶ τέλειοι, κακῶν</TextUnit>
    <TextUnit id="384" loc="383">τε μνήμονες σεμναὶ</TextUnit>
    <TextUnit id="385" loc="384">καὶ δυσπαρήγοροι βροτοῖς,</TextUnit>
    <TextUnit id="386" loc="385">ἄτιμ' ἀτίετα διόμεναι</TextUnit>
    <TextUnit id="387" loc="386">λάχη θεῶν διχοστατοῦντ' ἀνηλίῳ</TextUnit>
    <TextUnit id="388" loc="387">λάμπᾳ, δυσοδοπαίπαλα</TextUnit>
    <TextUnit id="389" loc="388">δερκομένοισι καὶ δυσομμάτοις ὁμῶς.</TextUnit>
    <TextUnit id="390" loc="389">τίς οὖν τάδ' οὐχ ἅζεταί</TextUnit>
    <TextUnit id="391" loc="390">τε καὶ δέδοικεν βροτῶν,</TextUnit>
    <TextUnit id="392" loc="391">ἐμοῦ κλύων θεσμὸν</TextUnit>
    <TextUnit id="393" loc="392">τὸν μοιρόκραντον ἐκ θεῶν</TextUnit>
    <TextUnit id="394" loc="393">δοθέντα τέλεον; ἔτι δέ μοι</TextUnit>
    <TextUnit id="395" loc="394">μένει γέρας παλαιόν, οὐδ' ἀτιμίας</TextUnit>
    <TextUnit id="396" loc="395">κύρω, καίπερ ὑπὸ χθόνα</TextUnit>
    <TextUnit id="397" loc="396">τάξιν ἔχουσα καὶ δυσήλιον κνέφας.</TextUnit>
    <TextUnit id="398" loc="397">πρόσωθεν ἐξήκουσα κληδόνος βοὴν</TextUnit>
    <TextUnit id="399" loc="398">ἀπὸ Σκαμάνδρου γῆν καταφθατουμένη,</TextUnit>
    <TextUnit id="400" loc="399">ἣν δῆτ' ̓Αχαιῶν ἄκτορές τε καὶ πρόμοι,</TextUnit>
    <TextUnit id="401" loc="400">τῶν αἰχμαλώτων χρημάτων λάχος μέγα,</TextUnit>
    <TextUnit id="402" loc="401">ἔνειμαν αὐτόπρεμνον εἰς τὸ πᾶν ἐμοί,</TextUnit>
    <TextUnit id="403" loc="402">ἐξαίρετον δώρημα Θησέως τόκοις:</TextUnit>
    <TextUnit id="404" loc="403">ἔνθεν διώκους' ἦλθον ἄτρυτον πόδα,</TextUnit>
    <TextUnit id="405" loc="404">πτερῶν ἄτερ ῥοιβδοῦσα κόλπον αἰγίδος.</TextUnit>
    <TextUnit id="406" loc="405">πώλοις ἀκμαίοις τόνδ' ἐπιζεύξας' ὄχον</TextUnit>
    <TextUnit id="407" loc="406">καινὴν δ' ὁρῶσα τήνδ' ὁμιλίαν χθονὸς</TextUnit>
    <TextUnit id="408" loc="407">ταρβῶ μὲν οὐδέν, θαῦμα δ' ὄμμασιν πάρα.</TextUnit>
    <TextUnit id="409" loc="408">τίνες ποτ' ἐστέ; πᾶσι δ' ἐς κοινὸν λέγω:</TextUnit>
    <TextUnit id="410" loc="409">βρέτας τε τοὐμὸν τῷδ' ἐφημένῳ ξένῳ,</TextUnit>
    <TextUnit id="411" loc="410">ὑμᾶς θ' ὁμοίας οὐδενὶ σπαρτῶν γένει,</TextUnit>
    <TextUnit id="412" loc="411">οὔτ' ἐν θεαῖσι πρὸς θεῶν ὁρωμένας</TextUnit>
    <TextUnit id="413" loc="412">οὔτ' οὖν βροτείοις ἐμφερεῖς μορφώμασιν.</TextUnit>
    <TextUnit id="414" loc="413">λέγειν δ' ἄμομφον ὄντα τοὺς πέλας κακῶς</TextUnit>
    <TextUnit id="415" loc="414">πρόσω δικαίων ἠδ' ἀποστατεῖ θέμις.</TextUnit>
    <TextUnit id="416" loc="415">πεύσῃ τὰ πάντα συντόμως, Διὸς κόρη.</TextUnit>
    <TextUnit id="417" loc="416">ἡμεῖς γάρ ἐσμεν Νυκτὸς αἰανῆ τέκνα.</TextUnit>
    <TextUnit id="418" loc="417">̓Αραὶ δ' ἐν οἴκοις γῆς ὑπαὶ κεκλήμεθα.</TextUnit>
    <TextUnit id="419" loc="418">γένος μὲν οἶδα κληδόνας τ' ἐπωνύμους.</TextUnit>
    <TextUnit id="420" loc="419">τιμάς γε μὲν δὴ τὰς ἐμὰς πεύσῃ τάχα.</TextUnit>
    <TextUnit id="421" loc="420">μάθοιμ' ἄν, εἰ λέγοι τις ἐμφανῆ λόγον.</TextUnit>
    <TextUnit id="422" loc="421">βροτοκτονοῦντας ἐκ δόμων ἐλαύνομεν.</TextUnit>
    <TextUnit id="423" loc="422">καὶ τῷ κτανόντι ποῦ τὸ τέρμα τῆς φυγῆς;</TextUnit>
    <TextUnit id="424" loc="423">ὅπου τὸ χαίρειν μηδαμοῦ νομίζεται.</TextUnit>
    <TextUnit id="425" loc="424">ἦ καὶ τοιαύτας τῷδ' ἐπιρροιζεῖς φυγάς;</TextUnit>
    <TextUnit id="426" loc="425">φονεὺς γὰρ εἶναι μητρὸς ἠξιώσατο.</TextUnit>
    <TextUnit id="427" loc="426">ἄλλαις ἀνάγκαις, ἤ τινος τρέων κότον;</TextUnit>
    <TextUnit id="428" loc="427">ποῦ γὰρ τοσοῦτο κέντρον ὡς μητροκτονεῖν;</TextUnit>
    <TextUnit id="429" loc="428">δυοῖν παρόντοιν ἥμισυς λόγου πάρα.</TextUnit>
    <TextUnit id="430" loc="429">ἀλλ' ὅρκον οὐ δέξαιτ' ἄν, οὐ δοῦναι θέλοι.</TextUnit>
    <TextUnit id="431" loc="430">κλύειν δίκαιος μᾶλλον ἢ πρᾶξαι θέλεις.</TextUnit>
    <TextUnit id="432" loc="431">πῶς δή; δίδαξον: τῶν σοφῶν γὰρ οὐ πένῃ.</TextUnit>
    <TextUnit id="433" loc="432">ὅρκοις τὰ μὴ δίκαια μὴ νικᾶν λέγω.</TextUnit>
    <TextUnit id="434" loc="433">ἀλλ' ἐξέλεγχε, κρῖνε δ' εὐθεῖαν δίκην.</TextUnit>
    <TextUnit id="435" loc="434">ἦ κἀπ' ἐμοὶ τρέποιτ' ἂν αἰτίας τέλος;</TextUnit>
    <TextUnit id="436" loc="435">πῶς δ' οὔ; σέβουσαί γ' ἀξίαν κἀπ' ἀξίων.</TextUnit>
    <TextUnit id="437" loc="436">τί πρὸς τάδ' εἰπεῖν, ὦ ξέν', ἐν μέρει θέλεις;</TextUnit>
    <TextUnit id="438" loc="437">λέξας δὲ χώραν καὶ γένος καὶ ξυμφορὰς</TextUnit>
    <TextUnit id="439" loc="438">τὰς σάς, ἔπειτα τόνδ' ἀμυναθοῦ ψόγον:</TextUnit>
    <TextUnit id="440" loc="439">εἴπερ πεποιθὼς τῇ δίκῃ βρέτας τόδε</TextUnit>
    <TextUnit id="441" loc="440">ἧσαι φυλάσσων ἑστίας ἁμῆς πέλας</TextUnit>
    <TextUnit id="442" loc="441">σεμνὸς προσίκτωρ ἐν τρόποις ̓Ιξίονος.</TextUnit>
    <TextUnit id="443" loc="442">τούτοις ἀμείβου πᾶσιν εὐμαθές τί μοι.</TextUnit>
    <TextUnit id="444" loc="443">ἄνασς' ̓Αθάνα, πρῶτον ἐκ τῶν ὑστάτων</TextUnit>
    <TextUnit id="445" loc="444">τῶν σῶν ἐπῶν μέλημ' ἀφαιρήσω μέγα.</TextUnit>
    <TextUnit id="446" loc="445">οὐκ εἰμὶ προστρόπαιος, οὐδ' ἔχων μύσος</TextUnit>
    <TextUnit id="447" loc="446">πρὸς χειρὶ τἠμῇ τὸ σὸν ἐφεζόμην βρέτας.</TextUnit>
    <TextUnit id="448" loc="447">τεκμήριον δὲ τῶνδέ σοι λέξω μέγα.</TextUnit>
    <TextUnit id="449" loc="448">ἄφθογγον εἶναι τὸν παλαμναῖον νόμος,</TextUnit>
    <TextUnit id="450" loc="449">ἔστ' ἂν πρὸς ἀνδρὸς αἵματος καθαρσίου</TextUnit>
    <TextUnit id="451" loc="450">σφαγαὶ καθαιμάξωσι νεοθήλου βοτοῦ.</TextUnit>
    <TextUnit id="452" loc="451">πάλαι πρὸς ἄλλοις ταῦτ' ἀφιερώμεθα</TextUnit>
    <TextUnit id="453" loc="452">οἴκοισι, καὶ βοτοῖσι καὶ ῥυτοῖς πόροις.</TextUnit>
    <TextUnit id="454" loc="453">ταύτην μὲν οὕτω φροντίδ' ἐκποδὼν λέγω.</TextUnit>
    <TextUnit id="455" loc="454">γένος δὲ τοὐμὸν ὡς ἔχει πεύσῃ τάχα.</TextUnit>
    <TextUnit id="456" loc="455">̓Αργεῖός εἰμι, πατέρα δ' ἱστορεῖς καλῶς,</TextUnit>
    <TextUnit id="457" loc="456">̓Αγαμέμνον', ἀνδρῶν ναυβατῶν ἁρμόστορα,</TextUnit>
    <TextUnit id="458" loc="457">ξὺν ᾧ σὺ Τροίαν ἄπολιν ̓Ιλίου πόλιν</TextUnit>
    <TextUnit id="459" loc="458">ἔθηκας. ἔφθιθ' οὗτος οὐ καλῶς, μολὼν</TextUnit>
    <TextUnit id="460" loc="459">εἰς οἶκον: ἀλλά νιν κελαινόφρων ἐμὴ</TextUnit>
    <TextUnit id="461" loc="460">μήτηρ κατέκτα, ποικίλοις ἀγρεύμασιν</TextUnit>
    <TextUnit id="462" loc="461">κρύψας', ἃ λουτρῶν ἐξεμαρτύρει φόνον.</TextUnit>
    <TextUnit id="463" loc="462">κἀγὼ κατελθών, τὸν πρὸ τοῦ φεύγων χρόνον,</TextUnit>
    <TextUnit id="464" loc="463">ἔκτεινα τὴν τεκοῦσαν, οὐκ ἀρνήσομαι,</TextUnit>
    <TextUnit id="465" loc="464">ἀντικτόνοις ποιναῖσι φιλτάτου πατρός.</TextUnit>
    <TextUnit id="466" loc="465">καὶ τῶνδε κοινῇ Λοξίας ἐπαίτιος,</TextUnit>
    <TextUnit id="467" loc="466">ἄλγη προφωνῶν ἀντίκεντρα καρδίᾳ,</TextUnit>
    <TextUnit id="468" loc="467">εἰ μή τι τῶνδ' ἔρξαιμι τοὺς ἐπαιτίους.</TextUnit>
    <TextUnit id="469" loc="468">σὺ δ' εἰ δικαίως εἴτε μὴ κρῖνον δίκην:</TextUnit>
    <TextUnit id="470" loc="469">πράξας γὰρ ἐν σοὶ πανταχῇ τάδ' αἰνέσω.</TextUnit>
    <TextUnit id="471" loc="470">τὸ πρᾶγμα μεῖζον, εἴ τις οἴεται τόδε</TextUnit>
    <TextUnit id="472" loc="471">βροτὸς δικάζειν: οὐδὲ μὴν ἐμοὶ θέμις</TextUnit>
    <TextUnit id="473" loc="472">φόνου διαιρεῖν ὀξυμηνίτου δίκας:</TextUnit>
    <TextUnit id="474" loc="473">ἄλλως τε καὶ σὺ μὲν κατηρτυκὼς ἐμοῖς</TextUnit>
    <TextUnit id="475" loc="474">ἱκέτης προσῆλθες καθαρὸς ἀβλαβὴς δόμοις:</TextUnit>
    <TextUnit id="476" loc="475">οὕτως δ' ἄμομφον ὄντα ς' αἰδοῦμαι πόλει.</TextUnit>
    <TextUnit id="477" loc="476">αὗται δ' ἔχουσι μοῖραν οὐκ εὐπέμπελον,</TextUnit>
    <TextUnit id="478" loc="477">καὶ μὴ τυχοῦσαι πράγματος νικηφόρου,</TextUnit>
    <TextUnit id="479" loc="478">χώρᾳ μεταῦθις ἰὸς ἐκ φρονημάτων</TextUnit>
    <TextUnit id="480" loc="479">πέδοι πεσὼν ἄφερτος αἰανὴς νόσος.</TextUnit>
    <TextUnit id="481" loc="480">τοιαῦτα μὲν τάδ' ἐστίν: ἀμφότερα, μένειν</TextUnit>
    <TextUnit id="482" loc="481">πέμπειν τε δυσπήμαντ' ἀμηχάνως ἐμοί.</TextUnit>
    <TextUnit id="483" loc="482">ἐπεὶ δὲ πρᾶγμα δεῦρ' ἐπέσκηψεν τόδε,</TextUnit>
    <TextUnit id="484" loc="483">φόνων δικαστὰς ὁρκίους αἱρουμένη</TextUnit>
    <TextUnit id="485" loc="484">θεσμὸν τὸν εἰς ἅπαντ' ἐγὼ θήσω χρόνον.</TextUnit>
    <TextUnit id="486" loc="485">ὑμεῖς δὲ μαρτύριά τε καὶ τεκμήρια</TextUnit>
    <TextUnit id="487" loc="486">καλεῖσθ', ἀρωγὰ τῆς δίκης ὁρκώματα:</TextUnit>
    <TextUnit id="488" loc="487">κρίνασα δ' ἀστῶν τῶν ἐμῶν τὰ βέλτατα</TextUnit>
    <TextUnit id="489" loc="488">ἥξω, διαιρεῖν τοῦτο πρᾶγμ' ἐτητύμως,</TextUnit>
    <TextUnit id="490" loc="489">ὅρκον πορόντας μηδὲν ἔκδικον φράσειν.</TextUnit>
    <TextUnit id="491" loc="490">νῦν καταστροφαὶ νέων</TextUnit>
    <TextUnit id="492" loc="491">θεσμίων, εἰ κρατή-</TextUnit>
    <TextUnit id="493" loc="492">σει δίκα τε καὶ βλάβα</TextUnit>
    <TextUnit id="494" loc="493">τοῦδε ματροκτόνου.</TextUnit>
    <TextUnit id="495" loc="494">πάντας ἤδη τόδ' ἔργον εὐχερεί-</TextUnit>
    <TextUnit id="496" loc="495">ᾳ συναρμόσει βροτούς:</TextUnit>
    <TextUnit id="497" loc="496">πολλὰ δ' ἔτυμα παιδότρωτα</TextUnit>
    <TextUnit id="498" loc="497">πάθεα προσμένει τοκεῦ-</TextUnit>
    <TextUnit id="499" loc="498">σιν μεταῦθις ἐν χρόνῳ.</TextUnit>
    <TextUnit id="500" loc="499">οὐδὲ γὰρ βροτοσκόπων</TextUnit>
    <TextUnit id="501" loc="500">μαινάδων τῶνδ' ἐφέρ-</TextUnit>
    <TextUnit id="502" loc="501">ψει κότος τις ἐργμάτων—</TextUnit>
    <TextUnit id="503" loc="502">πάντ' ἐφήσω μόρον.</TextUnit>
    <TextUnit id="504" loc="503">πεύσεται δ' ἄλλος ἄλλοθεν, προφω-</TextUnit>
    <TextUnit id="505" loc="504">νῶν τὰ τῶν πέλας κακά,</TextUnit>
    <TextUnit id="506" loc="505">λῆξιν ὑπόδοσίν τε μόχθων:</TextUnit>
    <TextUnit id="507" loc="506">ἄκεά τ' οὐ βέβαια τλά-</TextUnit>
    <TextUnit id="508" loc="507">μων δέ τις  μάταν παρηγορεῖ.</TextUnit>
    <TextUnit id="509" loc="508">μηδέ τις κικλῃσκέτω</TextUnit>
    <TextUnit id="510" loc="509">ξυμφορᾷ τετυμμένος,</TextUnit>
    <TextUnit id="511" loc="510">τοῦτ' ἔπος θροούμενος,</TextUnit>
    <TextUnit id="512" loc="511">ὦ δίκα,</TextUnit>
    <TextUnit id="513" loc="512">ὦ θρόνοι τ' ̓Ερινύων.</TextUnit>
    <TextUnit id="514" loc="513">ταῦτά τις τάχ' ἂν πατὴρ</TextUnit>
    <TextUnit id="515" loc="514">ἢ τεκοῦσα νεοπαθὴς</TextUnit>
    <TextUnit id="516" loc="515">οἶκτον οἰκτίσαιτ', ἐπει-</TextUnit>
    <TextUnit id="517" loc="516">δὴ πίτνει δόμος δίκας.</TextUnit>
    <TextUnit id="518" loc="517">ἔσθ' ὅπου τὸ δεινὸν εὖ,</TextUnit>
    <TextUnit id="519" loc="518">καὶ φρενῶν ἐπίσκοπον</TextUnit>
    <TextUnit id="520" loc="519">δεῖ μένειν καθήμενον.</TextUnit>
    <TextUnit id="521" loc="520">ξυμφέρει</TextUnit>
    <TextUnit id="522" loc="521">σωφρονεῖν ὑπὸ στένει.</TextUnit>
    <TextUnit id="523" loc="522">τίς δὲ μηδὲν ἐν δέει</TextUnit>
    <TextUnit id="524" loc="523">καρδίαν ἂν ἀνατρέφων</TextUnit>
    <TextUnit id="525" loc="524">ἢ πόλις βροτός θ' ὁμοί-</TextUnit>
    <TextUnit id="526" loc="525">ως ἔτ' ἂν σέβοι δίκαν;</TextUnit>
    <TextUnit id="527" loc="526">μήτ' ἀνάρχετον βίον</TextUnit>
    <TextUnit id="528" loc="527">μήτε δεσποτούμενον</TextUnit>
    <TextUnit id="529" loc="528">αἰνέσῃς.</TextUnit>
    <TextUnit id="530" loc="529">παντὶ μέσῳ τὸ κράτος</TextUnit>
    <TextUnit id="531" loc="530">θεὸς ὤπασεν, ἄλλ'</TextUnit>
    <TextUnit id="532" loc="531">ἄλλᾳ δ' ἐφορεύει.</TextUnit>
    <TextUnit id="533" loc="532">ξύμμετρον δ' ἔπος λέγω,</TextUnit>
    <TextUnit id="534" loc="533">δυσσεβίας μὲν ὕβρις</TextUnit>
    <TextUnit id="535" loc="534">τέκος ὡς ἐτύμως:</TextUnit>
    <TextUnit id="536" loc="535">ἐκ δ' ὑγιεί-</TextUnit>
    <TextUnit id="537" loc="536">ας φρενῶν ὁ πάμφιλος</TextUnit>
    <TextUnit id="538" loc="537">καὶ πολύευκτος ὄλβος.</TextUnit>
    <TextUnit id="539" loc="538">ἐς τὸ πᾶν δέ σοι λέγω,</TextUnit>
    <TextUnit id="540" loc="539">βωμὸν αἴδεσαι Δίκας:</TextUnit>
    <TextUnit id="541" loc="540">μηδέ νιν</TextUnit>
    <TextUnit id="542" loc="541">κέρδος ἰδὼν ἀθέῳ</TextUnit>
    <TextUnit id="543" loc="542">ποδὶ λὰξ ἀτίσῃς:</TextUnit>
    <TextUnit id="544" loc="543">ποινὰ γὰρ ἐπέσται.</TextUnit>
    <TextUnit id="545" loc="544">κύριον μένει τέλος.</TextUnit>
    <TextUnit id="546" loc="545">πρὸς τάδε τις τοκέων</TextUnit>
    <TextUnit id="547" loc="546">σέβας εὖ προτίων</TextUnit>
    <TextUnit id="548" loc="547">καὶ ξενοτί-</TextUnit>
    <TextUnit id="549" loc="548">μους δόμων ἐπιστροφὰς</TextUnit>
    <TextUnit id="550" loc="549">αἰδόμενός τις ἔστω.</TextUnit>
    <TextUnit id="551" loc="550">ἑκὼν δ' ἀνάγκας ἄτερ δίκαιος ὢν</TextUnit>
    <TextUnit id="552" loc="551">οὐκ ἄνολβος ἔσται:</TextUnit>
    <TextUnit id="553" loc="552">πανώλεθρος δ' οὔποτ' ἂν γένοιτο.</TextUnit>
    <TextUnit id="554" loc="553">τὸν ἀντίτολμον δέ φαμι παρβάταν</TextUnit>
    <TextUnit id="555" loc="554">ἄγοντα πολλὰ παντόφυρτ' ἄνευ δίκας</TextUnit>
    <TextUnit id="556" loc="555">βιαίως ξὺν χρόνῳ καθήσειν</TextUnit>
    <TextUnit id="557" loc="556">λαῖφος, ὅταν λάβῃ πόνος</TextUnit>
    <TextUnit id="558" loc="557">θραυομένας κεραίας.</TextUnit>
    <TextUnit id="559" loc="558">καλεῖ δ' ἀκούοντας οὐδὲν ἐν μέσᾳ</TextUnit>
    <TextUnit id="560" loc="559">δυσπαλεῖ τε δίνᾳ:</TextUnit>
    <TextUnit id="561" loc="560">γελᾷ δὲ δαίμων ἐπ' ἀνδρὶ θερμῷ,</TextUnit>
    <TextUnit id="562" loc="561">τὸν οὔποτ' αὐχοῦντ' ἰδὼν ἀμαχάνοις</TextUnit>
    <TextUnit id="563" loc="562">δύαις λαπαδνὸν οὐδ' ὑπερθέοντ' ἄκραν:</TextUnit>
    <TextUnit id="564" loc="563">δι' αἰῶνος δὲ τὸν πρὶν ὄλβον</TextUnit>
    <TextUnit id="565" loc="564">ἕρματι προσβαλὼν δίκας</TextUnit>
    <TextUnit id="566" loc="565">ὤλετ' ἄκλαυτος, αἶστος.</TextUnit>
    <TextUnit id="567" loc="566">κήρυσσε, κῆρυξ, καὶ στρατὸν κατειργαθοῦ,</TextUnit>
    <TextUnit id="568" loc="567">ἥ τ' οὖν διάτορος Τυρσηνικὴ</TextUnit>
    <TextUnit id="569" loc="568">σάλπιγξ, βροτείου πνεύματος πληρουμένη,</TextUnit>
    <TextUnit id="570" loc="569">ὑπέρτονον γήρυμα φαινέτω στρατῷ.</TextUnit>
    <TextUnit id="571" loc="570">πληρουμένου γὰρ τοῦδε βουλευτηρίου</TextUnit>
    <TextUnit id="572" loc="571">σιγᾶν ἀρήγει καὶ μαθεῖν θεσμοὺς ἐμοὺς</TextUnit>
    <TextUnit id="573" loc="572">πόλιν τε πᾶσαν εἰς τὸν αἰανῆ χρόνον</TextUnit>
    <TextUnit id="574" loc="573">καὶ τούσδ' ὅπως ἂν εὖ καταγνωσθῇ δίκη.</TextUnit>
    <TextUnit id="575" loc="574">ἄναξ ̓́Απολλον, ὧν ἔχεις αὐτὸς κράτει.</TextUnit>
    <TextUnit id="576" loc="575">τί τοῦδε σοὶ μέτεστι πράγματος λέγε.</TextUnit>
    <TextUnit id="577" loc="576">καὶ μαρτυρήσων ἦλθον—ἔστι γὰρ νόμῳ</TextUnit>
    <TextUnit id="578" loc="577">ἱκέτης ὅδ' ἁνὴρ καὶ δόμων ἐφέστιος</TextUnit>
    <TextUnit id="579" loc="578">ἐμῶν, φόνου δὲ τοῦδ' ἐγὼ καθάρσιος—</TextUnit>
    <TextUnit id="580" loc="579">καὶ ξυνδικήσων αὐτός: αἰτίαν δ' ἔχω</TextUnit>
    <TextUnit id="581" loc="580">τῆς τοῦδε μητρὸς τοῦ φόνου. σὺ δ' εἴσαγε</TextUnit>
    <TextUnit id="582" loc="581">ὅπως τ' ἐπίστᾳ τήνδε κύρωσον δίκην.</TextUnit>
    <TextUnit id="583" loc="582">ὑμῶν ὁ μῦθος, εἰσάγω δὲ τὴν δίκην:</TextUnit>
    <TextUnit id="584" loc="583">ὁ γὰρ διώκων πρότερος ἐξ ἀρχῆς λέγων</TextUnit>
    <TextUnit id="585" loc="584">γένοιτ' ἂν ὀρθῶς πράγματος διδάσκαλος.</TextUnit>
    <TextUnit id="586" loc="585">πολλαὶ μέν ἐσμεν, λέξομεν δὲ συντόμως.</TextUnit>
    <TextUnit id="587" loc="586">ἔπος δ' ἀμείβου πρὸς ἔπος ἐν μέρει τιθείς</TextUnit>
    <TextUnit id="588" loc="587">τὴν μητέρ' εἰπὲ πρῶτον εἰ κατέκτονας.</TextUnit>
    <TextUnit id="589" loc="588">ἔκτεινα: τούτου δ' οὔτις ἄρνησις πέλει.</TextUnit>
    <TextUnit id="590" loc="589">ἓν μὲν τόδ' ἤδη τῶν τριῶν παλαισμάτων.</TextUnit>
    <TextUnit id="591" loc="590">οὐ κειμένῳ πω τόνδε κομπάζεις λόγον.</TextUnit>
    <TextUnit id="592" loc="591">εἰπεῖν γε μέντοι δεῖ ς' ὅπως κατέκτανες.</TextUnit>
    <TextUnit id="593" loc="592">λέγω: ξιφουλκῷ χειρὶ πρὸς δέρην τεμών.</TextUnit>
    <TextUnit id="594" loc="593">πρὸς τοῦ δ' ἐπείσθης καὶ τίνος βουλεύμασιν;</TextUnit>
    <TextUnit id="595" loc="594">τοῖς τοῦδε θεσφάτοισι: μαρτυρεῖ δέ μοι.</TextUnit>
    <TextUnit id="596" loc="595">ὁ μάντις ἐξηγεῖτό σοι μητροκτονεῖν;</TextUnit>
    <TextUnit id="597" loc="596">καὶ δεῦρό γ' ἀεὶ τὴν τύχην οὐ μέμφομαι.</TextUnit>
    <TextUnit id="598" loc="597">ἀλλ' εἴ σε μάρψει ψῆφος, ἄλλ' ἐρεῖς τάχα.</TextUnit>
    <TextUnit id="599" loc="598">πέποιθ'. ἀρωγὰς δ' ἐκ τάφου πέμψει πατήρ.</TextUnit>
    <TextUnit id="600" loc="599">νεκροῖσί νυν πέπισθι μητέρα κτανών.</TextUnit>
    <TextUnit id="601" loc="600">δυοῖν γὰρ εἶχε προσβολὰς μιασμάτοιν.</TextUnit>
    <TextUnit id="602" loc="601">πῶς δή; δίδαξον τοὺς δικάζοντας τάδε.</TextUnit>
    <TextUnit id="603" loc="602">ἀνδροκτονοῦσα πατέρ' ἐμὸν κατέκτανεν.</TextUnit>
    <TextUnit id="604" loc="603">τοιγὰρ σὺ μὲν ζῇς, ἡ δ' ἐλευθέρα φόνῳ.</TextUnit>
    <TextUnit id="605" loc="604">τί δ' οὐκ ἐκείνην ζῶσαν ἤλαυνες φυγῇ;</TextUnit>
    <TextUnit id="606" loc="605">οὐκ ἦν ὅμαιμος φωτὸς ὃν κατέκτανεν.</TextUnit>
    <TextUnit id="607" loc="606">ἐγὼ δὲ μητρὸς τῆς ἐμῆς ἐν αἵματι;</TextUnit>
    <TextUnit id="608" loc="607">πῶς γάρ ς' ἔθρεψ' ἂν ἐντός, ὦ μιαιφόνε,</TextUnit>
    <TextUnit id="609" loc="608">ζώνης; ἀπεύχῃ μητρὸς αἷμα φίλτατον;</TextUnit>
    <TextUnit id="610" loc="609">ἤδη σὺ μαρτύρησον: ἐξηγοῦ δέ μοι,</TextUnit>
    <TextUnit id="611" loc="610">̓́Απολλον, εἴ σφε σὺν δίκῃ κατέκτανον.</TextUnit>
    <TextUnit id="612" loc="611">δρᾶσαι γὰρ ὥσπερ ἐστὶν οὐκ ἀρνούμεθα.</TextUnit>
    <TextUnit id="613" loc="612">ἀλλ' εἰ δίκαιον εἴτε μὴ τῇ σῇ φρενὶ</TextUnit>
    <TextUnit id="614" loc="613">δοκεῖ τόδ' αἷμα, κρῖνον, ὡς τούτοις φράσω.</TextUnit>
    <TextUnit id="615" loc="614">λέξω πρὸς ὑμᾶς τόνδ' ̓Αθηναίας μέγαν</TextUnit>
    <TextUnit id="616" loc="615">θεσμὸν δικαίως,—μάντις ὢν δ' οὐ ψεύσομαι.</TextUnit>
    <TextUnit id="617" loc="616">οὐπώποτ' εἶπον μαντικοῖσιν ἐν θρόνοις,</TextUnit>
    <TextUnit id="618" loc="617">οὐκ ἀνδρός, οὐ γυναικός, οὐ πόλεως πέρι,</TextUnit>
    <TextUnit id="619" loc="618">ὃ μὴ κελεύσαι Ζεὺς ̓Ολυμπίων πατήρ.</TextUnit>
    <TextUnit id="620" loc="619">τὸ μὲν δίκαιον τοῦθ' ὅσον σθένει μαθεῖν,</TextUnit>
    <TextUnit id="621" loc="620">βουλῇ πιφαύσκω δ' ὔμμ' ἐπισπέσθαι πατρός:</TextUnit>
    <TextUnit id="622" loc="621">ὅρκος γὰρ οὔτι Ζηνὸς ἰσχύει πλέον.</TextUnit>
    <TextUnit id="623" loc="622">Ζεύς, ὡς λέγεις σύ, τόνδε χρησμὸν ὤπασε,</TextUnit>
    <TextUnit id="624" loc="623">φράζειν ̓Ορέστῃ τῷδε, τὸν πατρὸς φόνον</TextUnit>
    <TextUnit id="625" loc="624">πράξαντα μητρὸς μηδαμοῦ τιμὰς νέμειν;</TextUnit>
    <TextUnit id="626" loc="625">οὐ γάρ τι ταὐτὸν ἄνδρα γενναῖον θανεῖν</TextUnit>
    <TextUnit id="627" loc="626">διοσδότοις σκήπτροισι τιμαλφούμενον,</TextUnit>
    <TextUnit id="628" loc="627">καὶ ταῦτα πρὸς γυναικός, οὔ τι θουρίοις</TextUnit>
    <TextUnit id="629" loc="628">τόξοις ἑκηβόλοισιν, ὥστ' ̓Αμαζόνος,</TextUnit>
    <TextUnit id="630" loc="629">ἀλλ' ὡς ἀκούσῃ, Παλλὰς οἵ τ' ἐφήμενοι</TextUnit>
    <TextUnit id="631" loc="630">ψήφῳ διαιρεῖν τοῦδε πράγματος πέρι.</TextUnit>
    <TextUnit id="632" loc="631">ἀπὸ στρατείας γάρ νιν ἠμποληκότα</TextUnit>
    <TextUnit id="633" loc="632">†τὰ πλεῖστ' ἄμεινον εὔφροσιν δεδεγμένη,</TextUnit>
    <TextUnit id="634" loc="633">δροίτῃ περῶντι λουτρὰ κἀπὶ τέρματι</TextUnit>
    <TextUnit id="635" loc="634">φᾶρος περεσκήνωσεν †, ἐν δ' ἀτέρμονι</TextUnit>
    <TextUnit id="636" loc="635">κόπτει πεδήσας' ἄνδρα δαιδάλῳ πέπλῳ.</TextUnit>
    <TextUnit id="637" loc="636">ἀνδρὸς μὲν ὑμῖν οὗτος εἴρηται μόρος</TextUnit>
    <TextUnit id="638" loc="637">τοῦ παντοσέμνου, τοῦ στρατηλάτου νεῶν.</TextUnit>
    <TextUnit id="639" loc="638">ταύτην τοιαύτην εἶπον, ὡς δηχθῇ λεώς,</TextUnit>
    <TextUnit id="640" loc="639">ὅσπερ τέτακται τήνδε κυρῶσαι δίκην.</TextUnit>
    <TextUnit id="641" loc="640">πατρὸς προτιμᾷ Ζεὺς μόρον τῷ σῷ λόγῳ:</TextUnit>
    <TextUnit id="642" loc="641">αὐτὸς δ' ἔδησε πατέρα πρεσβύτην Κρόνον.</TextUnit>
    <TextUnit id="643" loc="642">πῶς ταῦτα τούτοις οὐκ ἐναντίως λέγεις;</TextUnit>
    <TextUnit id="644" loc="643">ὑμᾶς δ' ἀκούειν ταῦτ' ἐγὼ μαρτύρομαι.</TextUnit>
    <TextUnit id="645" loc="644">ὦ παντομισῆ κνώδαλα, στύγη θεῶν,</TextUnit>
    <TextUnit id="646" loc="645">πέδας μὲν ἂν λύσειεν, ἔστι τοῦδ' ἄκος</TextUnit>
    <TextUnit id="647" loc="646">καὶ κάρτα πολλὴ μηχανὴ λυτήριος:</TextUnit>
    <TextUnit id="648" loc="647">ἀνδρὸς δ' ἐπειδὰν αἷμ' ἀνασπάσῃ κόνις</TextUnit>
    <TextUnit id="649" loc="648">ἅπαξ θανόντος, οὔτις ἔστ' ἀνάστασις.</TextUnit>
    <TextUnit id="650" loc="649">τούτων ἐπῳδὰς οὐκ ἐποίησεν πατὴρ</TextUnit>
    <TextUnit id="651" loc="650">οὑμός, τὰ δ' ἄλλα πάντ' ἄνω τε καὶ κάτω</TextUnit>
    <TextUnit id="652" loc="651">στρέφων τίθησιν οὐδὲν ἀσθμαίνων μένει.</TextUnit>
    <TextUnit id="653" loc="652">πῶς γὰρ τὸ φεύγειν τοῦδ' ὑπερδικεῖς ὅρα:</TextUnit>
    <TextUnit id="654" loc="653">τὸ μητρὸς αἷμ' ὅμαιμον ἐκχέας πέδοι</TextUnit>
    <TextUnit id="655" loc="654">ἔπειτ' ἐν ̓́Αργει δώματ' οἰκήσει πατρός;</TextUnit>
    <TextUnit id="656" loc="655">ποίοισι βωμοῖς χρώμενος τοῖς δημίοις;</TextUnit>
    <TextUnit id="657" loc="656">ποία δὲ χέρνιψ φρατέρων προσδέξεται;</TextUnit>
    <TextUnit id="658" loc="657">καὶ τοῦτο λέξω, καὶ μάθ' ὡς ὀρθῶς ἐρῶ.</TextUnit>
    <TextUnit id="659" loc="658">οὔκ ἔστι μήτηρ ἡ κεκλημένου τέκνου</TextUnit>
    <TextUnit id="660" loc="659">τοκεύς, τροφὸς δὲ κύματος νεοσπόρου.</TextUnit>
    <TextUnit id="661" loc="660">τίκτει δ' ὁ θρῴσκων, ἡ δ' ἅπερ ξένῳ ξένη</TextUnit>
    <TextUnit id="662" loc="661">ἔσωσεν ἔρνος, οἷσι μὴ βλάψῃ θεός.</TextUnit>
    <TextUnit id="663" loc="662">τεκμήριον δὲ τοῦδέ σοι δείξω λόγου.</TextUnit>
    <TextUnit id="664" loc="663">πατὴρ μὲν ἂν γένοιτ' ἄνευ μητρός: πέλας</TextUnit>
    <TextUnit id="665" loc="664">μάρτυς πάρεστι παῖς ̓Ολυμπίου Διός,</TextUnit>
    <TextUnit id="666" loc="665">οὐδ' ἐν σκότοισι νηδύος τεθραμμένη,</TextUnit>
    <TextUnit id="667" loc="666">ἀλλ' οἷον ἔρνος οὔτις ἂν τέκοι θεός.</TextUnit>
    <TextUnit id="668" loc="667">ἐγὼ δέ, Παλλάς, τἄλλα θ' ὡς ἐπίσταμαι,</TextUnit>
    <TextUnit id="669" loc="668">τὸ σὸν πόλισμα καὶ στρατὸν τεύξω μέγαν,</TextUnit>
    <TextUnit id="670" loc="669">καὶ τόνδ' ἔπεμψα σῶν δόμων ἐφέστιον,</TextUnit>
    <TextUnit id="671" loc="670">ὅπως γένοιτο πιστὸς εἰς τὸ πᾶν χρόνου</TextUnit>
    <TextUnit id="672" loc="671">καὶ τόνδ' ἐπικτήσαιο σύμμαχον, θεά,</TextUnit>
    <TextUnit id="673" loc="672">καὶ τοὺς ἔπειτα, καὶ τάδ' αἰανῶς μένοι</TextUnit>
    <TextUnit id="674" loc="673">στέργειν τὰ πιστὰ τῶνδε τοὺς ἐπισπόρους.</TextUnit>
    <TextUnit id="675" loc="674">ἤδη κελεύω τούσδ' ἀπὸ γνώμης φέρειν</TextUnit>
    <TextUnit id="676" loc="675">ψῆφον δικαίαν, ὡς ἅλις λελεγμένων;</TextUnit>
    <TextUnit id="677" loc="676">ἡμῖν μὲν ἤδη πᾶν τετόξευται βέλος.</TextUnit>
    <TextUnit id="678" loc="677">μένω δ' ἀκοῦσαι πῶς ἀγὼν κριθήσεται.</TextUnit>
    <TextUnit id="679" loc="678">τί γάρ; πρὸς ὑμῶν πῶς τιθεῖς', ἄμομφος ὦ;</TextUnit>
    <TextUnit id="680" loc="679">ἠκούσαθ' ὧν ἠκούσατ', ἐν δὲ καρδίᾳ</TextUnit>
    <TextUnit id="681" loc="680">ψῆφον φέροντες ὅρκον αἰδεῖσθε, ξένοι.</TextUnit>
    <TextUnit id="682" loc="681">κλύοιτ' ἂν ἤδη θεσμόν, ̓Αττικὸς λεώς,</TextUnit>
    <TextUnit id="683" loc="682">πρώτας δίκας κρίνοντες αἵματος χυτοῦ.</TextUnit>
    <TextUnit id="684" loc="683">ἔσται δὲ καὶ τὸ λοιπὸν Αἰγέως στρατῷ</TextUnit>
    <TextUnit id="685" loc="684">αἰεὶ δικαστῶν τοῦτο βουλευτήριον.</TextUnit>
    <TextUnit id="686" loc="685">πάγον δ' ̓́Αρειον τόνδ', ̓Αμαζόνων ἕδραν</TextUnit>
    <TextUnit id="687" loc="686">σκηνάς θ', ὅτ' ἦλθον Θησέως κατὰ φθόνον</TextUnit>
    <TextUnit id="688" loc="687">στρατηλατοῦσαι, καὶ πόλιν νεόπτολιν</TextUnit>
    <TextUnit id="689" loc="688">τήνδ' ὑψίπυργον ἀντεπύργωσαν τότε,</TextUnit>
    <TextUnit id="690" loc="689">̓́Αρει δ' ἔθυον, ἔνθεν ἔστ' ἐπώνυμος</TextUnit>
    <TextUnit id="691" loc="690">πέτρα, πάγος τ' ̓́Αρειος: ἐν δὲ τῷ σέβας</TextUnit>
    <TextUnit id="692" loc="691">ἀστῶν φόβος τε ξυγγενὴς τὸ μὴ ἀδικεῖν</TextUnit>
    <TextUnit id="693" loc="692">σχήσει τό τ' ἦμαρ καὶ κατ' εὐφρόνην ὁμῶς,</TextUnit>
    <TextUnit id="694" loc="693">αὐτῶν πολιτῶν μὴ 'πιχραινόντων νόμους</TextUnit>
    <TextUnit id="695" loc="694">κακαῖς ἐπιρροαῖσι: βορβόρῳ δ' ὕδωρ</TextUnit>
    <TextUnit id="696" loc="695">λαμπρὸν μιαίνων οὔποθ' εὑρήσεις ποτόν.</TextUnit>
    <TextUnit id="697" loc="696">τὸ μήτ' ἄναρχον μήτε δεσποτούμενον</TextUnit>
    <TextUnit id="698" loc="697">ἀστοῖς περιστέλλουσι βουλεύω σέβειν,</TextUnit>
    <TextUnit id="699" loc="698">καὶ μὴ τὸ δεινὸν πᾶν πόλεως ἔξω βαλεῖν.</TextUnit>
    <TextUnit id="700" loc="699">τίς γὰρ δεδοικὼς μηδὲν ἔνδικος βροτῶν;</TextUnit>
    <TextUnit id="701" loc="700">τοιόνδε τοι ταρβοῦντες ἐνδίκως σέβας</TextUnit>
    <TextUnit id="702" loc="701">ἔρυμά τε χώρας καὶ πόλεως σωτήριον</TextUnit>
    <TextUnit id="703" loc="702">ἔχοιτ' ἄν, οἷον οὔτις ἀνθρώπων ἔχει,</TextUnit>
    <TextUnit id="704" loc="703">οὔτ' ἐν Σκύθῃσιν οὔτε Πέλοπος ἐν τόποις.</TextUnit>
    <TextUnit id="705" loc="704">κερδῶν ἄθικτον τοῦτο βουλευτήριον,</TextUnit>
    <TextUnit id="706" loc="705">αἰδοῖον, ὀξύθυμον, εὑδόντων ὕπερ</TextUnit>
    <TextUnit id="707" loc="706">ἐγρηγορὸς φρούρημα γῆς καθίσταμαι.</TextUnit>
    <TextUnit id="708" loc="707">ταύτην μὲν ἐξέτειν' ἐμοῖς παραίνεσιν</TextUnit>
    <TextUnit id="709" loc="708">ἀστοῖσιν εἰς τὸ λοιπόν: ὀρθοῦσθαι δὲ χρὴ</TextUnit>
    <TextUnit id="710" loc="709">καὶ ψῆφον αἴρειν καὶ διαγνῶναι δίκην</TextUnit>
    <TextUnit id="711" loc="710">αἰδουμένους τὸν ὅρκον. εἴρηται λόγος.</TextUnit>
    <TextUnit id="712" loc="711">καὶ μὴν βαρεῖαν τήνδ' ὁμιλίαν χθονὸς</TextUnit>
    <TextUnit id="713" loc="712">ξύμβουλός εἰμι μηδαμῶς ἀτιμάσαι.</TextUnit>
    <TextUnit id="714" loc="713">κἄγωγε χρησμοὺς τοὺς ἐμούς τε καὶ Διὸς</TextUnit>
    <TextUnit id="715" loc="714">ταρβεῖν κελεύω μηδ' ἀκαρπώτους κτίσαι.</TextUnit>
    <TextUnit id="716" loc="715">ἀλλ' αἱματηρὰ πράγματ' οὐ λαχὼν σέβεις,</TextUnit>
    <TextUnit id="717" loc="716">μαντεῖα δ' οὐκέθ' ἁγνὰ μαντεύσῃ νέμων.</TextUnit>
    <TextUnit id="718" loc="717">ἦ καὶ πατήρ τι σφάλλεται βουλευμάτων</TextUnit>
    <TextUnit id="719" loc="718">πρωτοκτόνοισι προστροπαῖς ̓Ιξίονος;</TextUnit>
    <TextUnit id="720" loc="719">λέγεις: ἐγὼ δὲ μὴ τυχοῦσα τῆς δίκης</TextUnit>
    <TextUnit id="721" loc="720">βαρεῖα χώρᾳ τῇδ' ὁμιλήσω πάλιν.</TextUnit>
    <TextUnit id="722" loc="721">ἀλλ' ἔν τε τοῖς νέοισι καὶ παλαιτέροις</TextUnit>
    <TextUnit id="723" loc="722">θεοῖς ἄτιμος εἶ σύ: νικήσω δ' ἐγώ.</TextUnit>
    <TextUnit id="724" loc="723">τοιαῦτ' ἔδρασας καὶ Φέρητος ἐν δόμοις:</TextUnit>
    <TextUnit id="725" loc="724">Μοίρας ἔπεισας ἀφθίτους θεῖναι βροτούς.</TextUnit>
    <TextUnit id="726" loc="725">οὔκουν δίκαιον τὸν σέβοντ' εὐεργετεῖν,</TextUnit>
    <TextUnit id="727" loc="726">ἄλλως τε πάντως χὤτε δεόμενος τύχοι;</TextUnit>
    <TextUnit id="728" loc="727">σύ τοι παλαιὰς διανομὰς καταφθίσας</TextUnit>
    <TextUnit id="729" loc="728">οἴνῳ παρηπάτησας ἀρχαίας θεάς.</TextUnit>
    <TextUnit id="730" loc="729">σύ τοι τάχ' οὐκ ἔχουσα τῆς δίκης τέλος</TextUnit>
    <TextUnit id="731" loc="730">ἐμῇ τὸν ἰὸν οὐδὲν ἐχθροῖσιν βαρύν.</TextUnit>
    <TextUnit id="732" loc="731">ἐπεὶ καθιππάζῃ με πρεσβῦτιν νέος,</TextUnit>
    <TextUnit id="733" loc="732">δίκης γενέσθαι τῆσδ' ἐπήκοος μένω,</TextUnit>
    <TextUnit id="734" loc="733">ὡς ἀμφίβουλος οὖσα θυμοῦσθαι πόλει.</TextUnit>
    <TextUnit id="735" loc="734">ἐμὸν τόδ' ἔργον, λοισθίαν κρῖναι δίκην.</TextUnit>
    <TextUnit id="736" loc="735">ψῆφον δ' ̓Ορέστῃ τήνδ' ἐγὼ προσθήσομαι.</TextUnit>
    <TextUnit id="737" loc="736">μήτηρ γὰρ οὔτις ἐστὶν ἥ μ' ἐγείνατο,</TextUnit>
    <TextUnit id="738" loc="737">τὸ δ' ἄρσεν αἰνῶ πάντα, πλὴν γάμου τυχεῖν,</TextUnit>
    <TextUnit id="739" loc="738">ἅπαντι θυμῷ, κάρτα δ' εἰμὶ τοῦ πατρός.</TextUnit>
    <TextUnit id="740" loc="739">οὕτω γυναικὸς οὐ προτιμήσω μόρον</TextUnit>
    <TextUnit id="741" loc="740">ἄνδρα κτανούσης δωμάτων ἐπίσκοπον.</TextUnit>
    <TextUnit id="742" loc="741">νικᾷ δ' ̓Ορέστης, κἂν ἰσόψηφος κριθῇ.</TextUnit>
    <TextUnit id="743" loc="742">ἐκβάλλεθ' ὡς τάχιστα τευχέων πάλους,</TextUnit>
    <TextUnit id="744" loc="743">ὅσοις δικαστῶν τοῦτ' ἐπέσταλται τέλος.</TextUnit>
    <TextUnit id="745" loc="744">ὦ Φοῖβ' ̓́Απολλον, πῶς ἀγὼν κριθήσεται;</TextUnit>
    <TextUnit id="746" loc="745">ὦ Νὺξ μέλαινα μῆτερ, ἆρ' ὁρᾷς τάδε;</TextUnit>
    <TextUnit id="747" loc="746">νῦν ἀγχόνης μοι τέρματ', ἢ φάος βλέπειν.</TextUnit>
    <TextUnit id="748" loc="747">ἡμῖν γὰρ ἔρρειν, ἢ πρόσω τιμὰς νέμειν.</TextUnit>
    <TextUnit id="749" loc="748">πεμπάζετ' ὀρθῶς ἐκβολὰς ψήφων, ξένοι,</TextUnit>
    <TextUnit id="750" loc="749">τὸ μὴ 'δικεῖν σέβοντες ἐν διαιρέσει.</TextUnit>
    <TextUnit id="751" loc="750">γνώμης δ' ἀπούσης πῆμα γίγνεται μέγα,</TextUnit>
    <TextUnit id="752" loc="751">βαλοῦσά τ' οἶκον ψῆφος ὤρθωσεν μία.</TextUnit>
    <TextUnit id="753" loc="752">ἀνὴρ ὅδ' ἐκπέφευγεν αἵματος δίκην:</TextUnit>
    <TextUnit id="754" loc="753">ἴσον γάρ ἐστι τἀρίθμημα τῶν πάλων.</TextUnit>
    <TextUnit id="755" loc="755">ὦ Παλλάς, ὦ σώσασα τοὺς ἐμοὺς δόμους.</TextUnit>
    <TextUnit id="756" loc="756">γαίας πατρῴας ἐστερημένον σύ τοι</TextUnit>
    <TextUnit id="757" loc="757">κατῴκισάς με: καί τις ̔Ελλήνων ἐρεῖ,</TextUnit>
    <TextUnit id="758" loc="758">“̓Αργεῖος ἁνὴρ αὖθις ἔν τε χρήμασιν</TextUnit>
    <TextUnit id="759" loc="759">οἰκεῖ πατρῴοις, Παλλάδος καὶ Λοξίου</TextUnit>
    <TextUnit id="760" loc="760">ἕκατι, καὶ τοῦ πάντα κραίνοντος τρίτου</TextUnit>
    <TextUnit id="761" loc="760">σωτῆρος,” ὃς πατρῷον αἰδεσθεὶς μόρον</TextUnit>
    <TextUnit id="762" loc="761">σῴζει με, μητρὸς τάσδε συνδίκους ὁρῶν.</TextUnit>
    <TextUnit id="763" loc="762">ἐγὼ δὲ χώρᾳ τῇδε καὶ τῷ σῷ στρατῷ</TextUnit>
    <TextUnit id="764" loc="763">τὸ λοιπὸν εἰς ἅπαντα πλειστήρη χρόνον</TextUnit>
    <TextUnit id="765" loc="764">ὁρκωμοτήσας νῦν ἄπειμι πρὸς δόμους,</TextUnit>
    <TextUnit id="766" loc="765">μήτοι τιν' ἄνδρα δεῦρο πρυμνήτην χθονὸς</TextUnit>
    <TextUnit id="767" loc="766">ἐλθόντ' ἐποίσειν εὖ κεκασμένον δόρυ.</TextUnit>
    <TextUnit id="768" loc="767">αὐτοὶ γὰρ ἡμεῖς ὄντες ἐν τάφοις τότε</TextUnit>
    <TextUnit id="769" loc="768">τοῖς τἀμὰ παρβαίνουσι νῦν ὁρκώματα</TextUnit>
    <TextUnit id="770" loc="769">ἀμηχάνοισι πράξομεν δυσπραξίαις,</TextUnit>
    <TextUnit id="771" loc="770">ὁδοὺς ἀθύμους καὶ παρόρνιθας πόρους</TextUnit>
    <TextUnit id="772" loc="771">τιθέντες, ὡς αὐτοῖσι μεταμέλῃ πόνος:</TextUnit>
    <TextUnit id="773" loc="772">ὀρθουμένων δέ, καὶ πόλιν τὴν Παλλάδος</TextUnit>
    <TextUnit id="774" loc="773">τιμῶσιν αἰεὶ τήνδε συμμάχῳ δορί,</TextUnit>
    <TextUnit id="775" loc="774">αὐτοῖσιν ἡμεῖς ἐσμεν εὐμενέστεροι.</TextUnit>
    <TextUnit id="776" loc="775">καὶ χαῖρε, καὶ σὺ καὶ πολισσοῦχος λεώς:</TextUnit>
    <TextUnit id="777" loc="776">πάλαισμ' ἄφυκτον τοῖς ἐναντίοις ἔχοις,</TextUnit>
    <TextUnit id="778" loc="777">σωτήριόν τε καὶ δορὸς νικηφόρον.</TextUnit>
    <TextUnit id="779" loc="778">ἰὼ θεοὶ νεώτεροι, παλαιοὺς νόμους</TextUnit>
    <TextUnit id="780" loc="779">καθιππάσασθε κἀκ χερῶν εἵλεσθέ μου.</TextUnit>
    <TextUnit id="781" loc="780">ἐγὼ δ' ἄτιμος ἁ τάλαινα βαρύκοτος</TextUnit>
    <TextUnit id="782" loc="781">ἐν γᾷ τᾷδε, φεῦ,</TextUnit>
    <TextUnit id="783" loc="782">ἰὸν ἰὸν ἀντιπενθῆ</TextUnit>
    <TextUnit id="784" loc="783">μεθεῖσα καρδίας, σταλαγμὸν χθονὶ</TextUnit>
    <TextUnit id="785" loc="784">ἄφορον: ἐκ δὲ τοῦ</TextUnit>
    <TextUnit id="786" loc="785">λειχὴν ἄφυλλος, ἄτεκνος,</TextUnit>
    <TextUnit id="787" loc="786">ἰὼ δίκα, πέδον ἐπισύμενος</TextUnit>
    <TextUnit id="788" loc="787">βροτοφθόρους κηλῖδας ἐν χώρᾳ βαλεῖ.</TextUnit>
    <TextUnit id="789" loc="788">στενάζω: τί ῥέξω;</TextUnit>
    <TextUnit id="790" loc="789">γελῶμαι πολίταις.</TextUnit>
    <TextUnit id="791" loc="790">δύσοισθ' ἅπαθον.</TextUnit>
    <TextUnit id="792" loc="791">ἰὼ μεγάλα τοὶ κόραι δυστυχεῖς</TextUnit>
    <TextUnit id="793" loc="792">Νυκτὸς ἀτιμοπενθεῖς.</TextUnit>
    <TextUnit id="794" loc="793">ἐμοὶ πίθεσθε μὴ βαρυστόνως φέρειν.</TextUnit>
    <TextUnit id="795" loc="795">οὐ γὰρ νενίκησθ', ἀλλ' ἰσόψηφος δίκη</TextUnit>
    <TextUnit id="796" loc="796">ἐξῆλθ' ἀληθῶς, οὐκ ἀτιμίᾳ σέθεν:</TextUnit>
    <TextUnit id="797" loc="797">ἀλλ' ἐκ Διὸς γὰρ λαμπρὰ μαρτύρια παρῆν,</TextUnit>
    <TextUnit id="798" loc="798">αὐτός θ' ὁ χρήσας αὐτὸς ἦν ὁ μαρτυρῶν,</TextUnit>
    <TextUnit id="799" loc="799">ὡς ταῦτ' ̓Ορέστην δρῶντα μὴ βλάβας ἔχειν.</TextUnit>
    <TextUnit id="800" loc="800">ὑμεῖς δὲ μὴ θυμοῦσθε μηδὲ τῇδε γῇ</TextUnit>
    <TextUnit id="801" loc="801">βαρὺν κότον σκήψητε, μηδ' ἀκαρπίαν</TextUnit>
    <TextUnit id="802" loc="802">τεύξητ', ἀφεῖσαι †δαιμόνων σταλάγματα,</TextUnit>
    <TextUnit id="803" loc="803">βρωτῆρας αἰχμὰς σπερμάτων ἀνημέρους.</TextUnit>
    <TextUnit id="804" loc="804">ἐγὼ γὰρ ὑμῖν πανδίκως ὑπίσχομαι</TextUnit>
    <TextUnit id="805" loc="805">ἕδρας τε καὶ κευθμῶνας ἐνδίκου χθονὸς</TextUnit>
    <TextUnit id="806" loc="806">λιπαροθρόνοισιν ἡμένας ἐπ' ἐσχάραις</TextUnit>
    <TextUnit id="807" loc="807">ἕξειν ὑπ' ἀστῶν τῶνδε τιμαλφουμένας.</TextUnit>
    <TextUnit id="808" loc="808">ἰὼ θεοὶ νεώτεροι, παλαιοὺς νόμους</TextUnit>
    <TextUnit id="809" loc="809">καθιππάσασθε κἀκ χερῶν εἵλεσθέ μου.</TextUnit>
    <TextUnit id="810" loc="810">ἐγὼ δ' ἄτιμος ἁ τάλαινα βαρύκοτος</TextUnit>
    <TextUnit id="811" loc="811">ἐν γᾷ τᾷδε, φεῦ,</TextUnit>
    <TextUnit id="812" loc="812">ἰὸν ἰὸν ἀντιπενθῆ</TextUnit>
    <TextUnit id="813" loc="813">μεθεῖσα καρδίας, σταλαγμὸν χθονὶ</TextUnit>
    <TextUnit id="814" loc="814">ἄφορον: ἐκ δὲ τοῦ</TextUnit>
    <TextUnit id="815" loc="815">λειχὴν ἄφυλλος, ἄτεκνος,</TextUnit>
    <TextUnit id="816" loc="816">ἰὼ δίκα, πέδον ἐπισύμενος</TextUnit>
    <TextUnit id="817" loc="817">βροτοφθόρους κηλῖδας ἐν χώρᾳ βαλεῖ.</TextUnit>
    <TextUnit id="818" loc="818">στενάζω: τί ῥέξω;</TextUnit>
    <TextUnit id="819" loc="819">γελῶμαι πολίταις:</TextUnit>
    <TextUnit id="820" loc="820">δύσοισθ' ἅπαθον.</TextUnit>
    <TextUnit id="821" loc="821">ἰὼ μεγάλα τοι κόραι δυστυχεῖς</TextUnit>
    <TextUnit id="822" loc="822">Νυκτὸς ἀτιμοπενθεῖς.</TextUnit>
    <TextUnit id="823" loc="823">οὐκ ἔστ' ἄτιμοι, μηδ' ὑπερθύμως ἄγαν</TextUnit>
    <TextUnit id="824" loc="825">θεαὶ βροτῶν κτίσητε δύσκηλον χθόνα.</TextUnit>
    <TextUnit id="825" loc="826">κἀγὼ πέποιθα Ζηνί, καὶ τί δεῖ λέγειν;</TextUnit>
    <TextUnit id="826" loc="827">καὶ κλῇδας οἶδα δώματος μόνη θεῶν,</TextUnit>
    <TextUnit id="827" loc="828">ἐν ᾧ κεραυνός ἐστιν ἐσφραγισμένος:</TextUnit>
    <TextUnit id="828" loc="829">ἀλλ' οὐδὲν αὐτοῦ δεῖ: σὺ δ' εὐπιθὴς ἐμοὶ</TextUnit>
    <TextUnit id="829" loc="830">γλώσσης ματαίας μὴ 'κβάλῃς ἔπη χθονί,</TextUnit>
    <TextUnit id="830" loc="831">καρπὸν φέροντα πάντα μὴ πράσσειν καλῶς</TextUnit>
    <TextUnit id="831" loc="832">κοίμα κελαινοῦ κύματος πικρὸν μένος</TextUnit>
    <TextUnit id="832" loc="833">ὡς σεμνότιμος καὶ ξυνοικήτωρ ἐμοί:</TextUnit>
    <TextUnit id="833" loc="834">πολλῆς δὲ χώρας τῆσδ' ἔτ' ἀκροθίνια</TextUnit>
    <TextUnit id="834" loc="835">θύη πρὸ παίδων καὶ γαμηλίου τέλους</TextUnit>
    <TextUnit id="835" loc="836">ἔχους' ἐς αἰεὶ τόνδ' ἐπαινέσεις λόγον.</TextUnit>
    <TextUnit id="836" loc="837">ἐμὲ παθεῖν τάδε, φεῦ,</TextUnit>
    <TextUnit id="837" loc="838">ἐμὲ παλαιόφρονα κατά τε γᾶς οἰκεῖν,</TextUnit>
    <TextUnit id="838" loc="839">φεῦ, ἀτίετον μύσος.</TextUnit>
    <TextUnit id="839" loc="840">πνέω τοι μένος ἅπαντά τε κότον.</TextUnit>
    <TextUnit id="840" loc="841">οἶ οἶ δᾶ, φεῦ.</TextUnit>
    <TextUnit id="841" loc="842">τίς μ' ὑποδύεται, τίς ὀδύνα πλευράς ;</TextUnit>
    <TextUnit id="842" loc="843">θυμὸν ἄιε, μᾶτερ</TextUnit>
    <TextUnit id="843" loc="845">Νύξ: ἀπὸ γάρ με τι-</TextUnit>
    <TextUnit id="844" loc="846">μᾶν δαναιᾶν θεῶν</TextUnit>
    <TextUnit id="845" loc="847">δυσπάλαμοι παρ' οὐδὲν ἦραν δόλοι.</TextUnit>
    <TextUnit id="846" loc="848">ὀργὰς ξυνοίσω σοι: γεραιτέρα γὰρ εἶ.</TextUnit>
    <TextUnit id="847" loc="849">καὶ τῷ μὲν εἶ σὺ κάρτ' ἐμοῦ σοφωτέρα:</TextUnit>
    <TextUnit id="848" loc="850">φρονεῖν δὲ κἀμοὶ Ζεὺς ἔδωκεν οὐ κακῶς.</TextUnit>
    <TextUnit id="849" loc="851">ὑμεῖς δ' ἐς ἀλλόφυλον ἐλθοῦσαι χθόνα</TextUnit>
    <TextUnit id="850" loc="852">γῆς τῆσδ' ἐρασθήσεσθε: προυννέπω τάδε.</TextUnit>
    <TextUnit id="851" loc="853">οὑπιρρέων γὰρ τιμιώτερος χρόνος</TextUnit>
    <TextUnit id="852" loc="854">ἔσται πολίταις τοῖσδε. καὶ σὺ τιμίαν</TextUnit>
    <TextUnit id="853" loc="855">ἕδραν ἔχουσα πρὸς δόμοις ̓Ερεχθέως</TextUnit>
    <TextUnit id="854" loc="856">τεύξῃ παρ' ἀνδρῶν καὶ γυναικείων στόλων,</TextUnit>
    <TextUnit id="855" loc="857">ὅσων παρ' ἄλλων οὔποτ' ἂν σχέθοις βροτῶν.</TextUnit>
    <TextUnit id="856" loc="858">σὺ δ' ἐν τόποισι τοῖς ἐμοῖσι μὴ βάλῃς</TextUnit>
    <TextUnit id="857" loc="859">μήθ' αἱματηρὰς θηγάνας, σπλάγχνων βλάβας</TextUnit>
    <TextUnit id="858" loc="860">νέων, ἀοίνοις ἐμμανεῖς θυμώμασιν,</TextUnit>
    <TextUnit id="859" loc="861">μήτ', ἐξελοῦς' ὡς καρδίαν ἀλεκτόρων,</TextUnit>
    <TextUnit id="860" loc="862">ἐν τοῖς ἐμοῖς ἀστοῖσιν ἱδρύσῃς ̓́Αρη</TextUnit>
    <TextUnit id="861" loc="863">ἐμφύλιόν τε καὶ πρὸς ἀλλήλους θρασύν.</TextUnit>
    <TextUnit id="862" loc="864">θυραῖος ἔστω πόλεμος, οὐ μόλις παρών,</TextUnit>
    <TextUnit id="863" loc="865">ἐν ᾧ τις ἔσται δεινὸς εὐκλείας ἔρως:</TextUnit>
    <TextUnit id="864" loc="866">ἐνοικίου δ' ὄρνιθος οὐ λέγω μάχην</TextUnit>
    <TextUnit id="865" loc="867">τοιαῦθ' ἑλέσθαι σοι πάρεστιν ἐξ ἐμοῦ,</TextUnit>
    <TextUnit id="866" loc="868">εὖ δρῶσαν, εὖ πάσχουσαν, εὖ τιμωμένην</TextUnit>
    <TextUnit id="867" loc="869">χώρας μετασχεῖν τῆσδε θεοφιλεστάτης.</TextUnit>
    <TextUnit id="868" loc="870">ἐμὲ παθεῖν τάδε, φεῦ,</TextUnit>
    <TextUnit id="869" loc="871">ἐμὲ παλαιόφρονα κατά τε γᾶς οἰκεῖν,</TextUnit>
    <TextUnit id="870" loc="872">φεῦ, ἀτίετον μύσος.</TextUnit>
    <TextUnit id="871" loc="873">πνέω τοι μένος ἅπαντά τε κότον.</TextUnit>
    <TextUnit id="872" loc="874">οἶ οἶ δᾶ, φεῦ.</TextUnit>
    <TextUnit id="873" loc="875">τίς μ' ὑποδύεται, τίς ὀδύνα πλευράς;</TextUnit>
    <TextUnit id="874" loc="876">θυμὸν ἄιε, μᾶτερ</TextUnit>
    <TextUnit id="875" loc="877">Νύξ: ἀπὸ γάρ με τι-</TextUnit>
    <TextUnit id="876" loc="878">μᾶν δαναιᾶν θεῶν</TextUnit>
    <TextUnit id="877" loc="880">δυσπάλαμοι παρ' οὐδὲν ἦραν δόλοι.</TextUnit>
    <TextUnit id="878" loc="881">οὔτοι καμοῦμαί σοι λέγουσα τἀγαθά,</TextUnit>
    <TextUnit id="879" loc="882">ὡς μήποτ' εἴπῃς πρὸς νεωτέρας ἐμοῦ</TextUnit>
    <TextUnit id="880" loc="883">θεὸς παλαιὰ καὶ πολισσούχων βροτῶν</TextUnit>
    <TextUnit id="881" loc="884">ἄτιμος ἔρρειν τοῦδ' ἀπόξενος πέδου.</TextUnit>
    <TextUnit id="882" loc="885">ἀλλ' εἰ μὲν ἁγνόν ἐστί σοι Πειθοῦς σέβας;</TextUnit>
    <TextUnit id="883" loc="886">γλώσσης ἐμῆς μείλιγμα καὶ θελκτήριον,</TextUnit>
    <TextUnit id="884" loc="887">σὺ δ' οὖν μένοις ἄν: εἰ δὲ μὴ θέλεις μένειν,</TextUnit>
    <TextUnit id="885" loc="888">οὔ τἂν δικαίως τῇδ' ἐπιρρέποις πόλει</TextUnit>
    <TextUnit id="886" loc="889">μῆνίν τιν' ἢ κότον τιν' ἢ βλάβην στρατῷ.</TextUnit>
    <TextUnit id="887" loc="890">ἔξεστι γάρ σοι τῆσδε γαμόρῳ χθονὸς</TextUnit>
    <TextUnit id="888" loc="891">εἶναι δικαίως ἐς τὸ πᾶν τιμωμένῃ.</TextUnit>
    <TextUnit id="889" loc="892">ἄνασς' ̓Αθάνα, τίνα με φὴς ἔχειν ἕδραν;</TextUnit>
    <TextUnit id="890" loc="893">πάσης ἀπήμον' οἰζύος: δέχου δὲ σύ.</TextUnit>
    <TextUnit id="891" loc="894">καὶ δὴ δέδεγμαι: τίς δέ μοι τιμὴ μένει;</TextUnit>
    <TextUnit id="892" loc="895">ὡς μή τιν' οἶκον εὐθενεῖν ἄνευ σέθεν.</TextUnit>
    <TextUnit id="893" loc="896">σὺ τοῦτο πράξεις, ὥστε με σθένειν τόσον;</TextUnit>
    <TextUnit id="894" loc="897">τῷ γὰρ σέβοντι συμφορὰς ὀρθώσομεν.</TextUnit>
    <TextUnit id="895" loc="898">καί μοι πρόπαντος ἐγγύην θήσῃ χρόνου;</TextUnit>
    <TextUnit id="896" loc="899">ἔξεστι γάρ μοι μὴ λέγειν ἃ μὴ τελῶ.</TextUnit>
    <TextUnit id="897" loc="900">θέλξειν μ' ἔοικας καὶ μεθίσταμαι κότου.</TextUnit>
    <TextUnit id="898" loc="901">τοιγὰρ κατὰ χθόν' οὖς' ἐπικτήσῃ φίλους.</TextUnit>
    <TextUnit id="899" loc="902">τί οὖν μ' ἄνωγας τῇδ' ἐφυμνῆσαι χθονί;</TextUnit>
    <TextUnit id="900" loc="903">ὁποῖα νίκης μὴ κακῆς ἐπίσκοπα,</TextUnit>
    <TextUnit id="901" loc="904">καὶ ταῦτα γῆθεν ἔκ τε ποντίας δρόσου</TextUnit>
    <TextUnit id="902" loc="905">ἐξ οὐρανοῦ τε: κἀνέμων ἀήματα</TextUnit>
    <TextUnit id="903" loc="906">εὐηλίως πνέοντ' ἐπιστείχειν χθόνα:</TextUnit>
    <TextUnit id="904" loc="907">καρπόν τε γαίας καὶ βοτῶν ἐπίρρυτον</TextUnit>
    <TextUnit id="905" loc="908">ἀστοῖσιν εὐθενοῦντα μὴ κάμνειν χρόνῳ,</TextUnit>
    <TextUnit id="906" loc="909">καὶ τῶν βροτείων σπερμάτων σωτηρίαν.</TextUnit>
    <TextUnit id="907" loc="910">τῶν εὐσεβούντων δ' ἐκφορωτέρα πέλοις.</TextUnit>
    <TextUnit id="908" loc="911">στέργω γάρ, ἀνδρὸς φιτυποίμενος δίκην,</TextUnit>
    <TextUnit id="909" loc="912">τὸ τῶν δικαίων τῶνδ' ἀπένθητον γένος.</TextUnit>
    <TextUnit id="910" loc="913">τοιαῦτα σοὔστι. τῶν ἀρειφάτων δ' ἐγὼ</TextUnit>
    <TextUnit id="911" loc="914">πρεπτῶν ἀγώνων οὐκ ἀνέξομαι τὸ μὴ οὐ</TextUnit>
    <TextUnit id="912" loc="915">τήνδ' ἀστύνικον ἐν βροτοῖς τιμᾶν πόλιν.</TextUnit>
    <TextUnit id="913" loc="916">δέξομαι Παλλάδος ξυνοικίαν,</TextUnit>
    <TextUnit id="914" loc="917">οὐδ' ἀτιμάσω πόλιν,</TextUnit>
    <TextUnit id="915" loc="918">τὰν καὶ Ζεὺς ὁ παγκρατὴς ̓́Αρης τε</TextUnit>
    <TextUnit id="916" loc="919">φρούριον θεῶν νέμει,</TextUnit>
    <TextUnit id="917" loc="920">ῥυσίβωμον ̔Ελλάνων ἄγαλμα δαιμόνων:</TextUnit>
    <TextUnit id="918" loc="921">ᾇτ' ἐγὼ κατεύχομαι</TextUnit>
    <TextUnit id="919" loc="922">θεσπίσασα πρευμενῶς</TextUnit>
    <TextUnit id="920" loc="923">ἐπισσύτους βίου τύχας ὀνησίμους</TextUnit>
    <TextUnit id="921" loc="925">γαίας ἐξαμβρῦσαι</TextUnit>
    <TextUnit id="922" loc="926">φαιδρὸν ἁλίου σέλας.</TextUnit>
    <TextUnit id="923" loc="927">τάδ' ἐγὼ προφρόνως τοῖσδε πολίταις</TextUnit>
    <TextUnit id="924" loc="928">πράσσω, μεγάλας καὶ δυσαρέστους</TextUnit>
    <TextUnit id="925" loc="929">δαίμονας αὐτοῦ κατανασσαμένη.</TextUnit>
    <TextUnit id="926" loc="930">πάντα γὰρ αὗται τὰ κατ' ἀνθρώπους</TextUnit>
    <TextUnit id="927" loc="931">ἔλαχον διέπειν.</TextUnit>
    <TextUnit id="928" loc="932">ὁ δὲ μὴ κύρσας βαρεῶν τούτων</TextUnit>
    <TextUnit id="929" loc="933">οὐκ οἶδεν ὅθεν πληγαὶ βιότου.</TextUnit>
    <TextUnit id="930" loc="934">τὰ γὰρ ἐκ προτέρων ἀπλακήματά νιν</TextUnit>
    <TextUnit id="931" loc="935">πρὸς τάσδ' ἀπάγει, σιγῶν δ' ὄλεθρος</TextUnit>
    <TextUnit id="932" loc="936">καὶ μέγα φωνοῦντ'</TextUnit>
    <TextUnit id="933" loc="937">ἐχθραῖς ὀργαῖς ἀμαθύνει.</TextUnit>
    <TextUnit id="934" loc="938">δενδροπήμων δὲ μὴ πνέοι βλάβα,</TextUnit>
    <TextUnit id="935" loc="939">τὰν ἐμὰν χάριν λέγω:</TextUnit>
    <TextUnit id="936" loc="940">φλογμός τ' ὀμματοστερὴς φυτῶν, τὸ</TextUnit>
    <TextUnit id="937" loc="941">μὴ περᾶν ὅρον τόπων,</TextUnit>
    <TextUnit id="938" loc="942">μηδ' ἄκαρπος αἰανὴς ἐφερπέτω νόσος,</TextUnit>
    <TextUnit id="939" loc="943">μῆλά τ' εὐθενοῦντα γᾶ</TextUnit>
    <TextUnit id="940" loc="945">ξὺν διπλοῖσιν ἐμβρύοις</TextUnit>
    <TextUnit id="941" loc="946">τρέφοι χρόνῳ τεταγμένῳ: γόνος δ'</TextUnit>
    <TextUnit id="942" loc="947">πλουτόχθων ἑρμαίαν</TextUnit>
    <TextUnit id="943" loc="948">δαιμόνων δόσιν τίοι.</TextUnit>
    <TextUnit id="944" loc="949">ἦ τάδ' ἀκούετε, πόλεως φρούριον,</TextUnit>
    <TextUnit id="945" loc="950">οἷ' ἐπικραίνει; μέγα γὰρ δύναται</TextUnit>
    <TextUnit id="946" loc="951">πότνι' ̓Ερινὺς παρά τ' ἀθανάτοις</TextUnit>
    <TextUnit id="947" loc="952">τοῖς θ' ὑπὸ γαῖαν, περί τ' ἀνθρώπων</TextUnit>
    <TextUnit id="948" loc="953">φανερῶς τελέως διαπράσσουσιν,</TextUnit>
    <TextUnit id="949" loc="954">τοῖς μὲν ἀοιδάς, τοῖς δ' αὖ δακρύων</TextUnit>
    <TextUnit id="950" loc="955">βίον ἀμβλωπὸν παρέχουσαι.</TextUnit>
    <TextUnit id="951" loc="956">ἀνδροκμῆτας δ' ἀώρ-</TextUnit>
    <TextUnit id="952" loc="957">ους ἀπεννέπω τύχας,</TextUnit>
    <TextUnit id="953" loc="958">νεανίδων τ' ἐπηράτων</TextUnit>
    <TextUnit id="954" loc="959">ἀνδροτυχεῖς βιότους</TextUnit>
    <TextUnit id="955" loc="960">δότε, κύρι' ἔχοντες,</TextUnit>
    <TextUnit id="956" loc="961">θεαί τ' ὦ Μοῖραι</TextUnit>
    <TextUnit id="957" loc="962">ματροκασιγνῆται,</TextUnit>
    <TextUnit id="958" loc="963">δαίμονες ὀρθονόμοι,</TextUnit>
    <TextUnit id="959" loc="964">παντὶ δόμῳ μετάκοινοι,</TextUnit>
    <TextUnit id="960" loc="965">παντὶ χρόνῳ δ' ἐπιβριθεῖς</TextUnit>
    <TextUnit id="961" loc="966">ἐνδίκοις ὁμιλίαις,</TextUnit>
    <TextUnit id="962" loc="967">πάντᾳ τιμιώταται θεῶν.</TextUnit>
    <TextUnit id="963" loc="968">τάδε τοι χώρᾳ τἠμῇ προφρόνως</TextUnit>
    <TextUnit id="964" loc="969">ἐπικραινομένων</TextUnit>
    <TextUnit id="965" loc="970">γάνυμαι: στέργω δ' ὄμματα Πειθοῦς,</TextUnit>
    <TextUnit id="966" loc="971">ὅτι μοι γλῶσσαν καὶ στόμ' ἐπωπᾷ</TextUnit>
    <TextUnit id="967" loc="972">πρὸς τάσδ' ἀγρίως ἀπανηναμένας:</TextUnit>
    <TextUnit id="968" loc="973">ἀλλ' ἐκράτησε Ζεὺς ἀγοραῖος:</TextUnit>
    <TextUnit id="969" loc="974">νικᾷ δ' ἀγαθῶν</TextUnit>
    <TextUnit id="970" loc="975">ἔρις ἡμετέρα διὰ παντός.</TextUnit>
    <TextUnit id="971" loc="976">τὰν δ' ἄπληστον κακῶν</TextUnit>
    <TextUnit id="972" loc="977">μήποτ' ἐν πόλει στάσιν</TextUnit>
    <TextUnit id="973" loc="978">τᾷδ' ἐπεύχομαι βρέμειν.</TextUnit>
    <TextUnit id="974" loc="979">μηδὲ πιοῦσα κόνις</TextUnit>
    <TextUnit id="975" loc="980">μέλαν αἷμα πολιτᾶν</TextUnit>
    <TextUnit id="976" loc="981">δι' ὀργὰν ποινᾶς</TextUnit>
    <TextUnit id="977" loc="982">ἀντιφόνους ἄτας</TextUnit>
    <TextUnit id="978" loc="983">ἁρπαλίσαι πόλεως.</TextUnit>
    <TextUnit id="979" loc="984">χάρματα δ' ἀντιδιδοῖεν</TextUnit>
    <TextUnit id="980" loc="985">κοινοφιλεῖ διανοίᾳ,</TextUnit>
    <TextUnit id="981" loc="986">καὶ στυγεῖν μιᾷ φρενί:</TextUnit>
    <TextUnit id="982" loc="987">πολλῶν γὰρ τόδ' ἐν βροτοῖς ἄκος.</TextUnit>
    <TextUnit id="983" loc="988">ἆρα φρονοῦσιν γλώσσης ἀγαθῆς</TextUnit>
    <TextUnit id="984" loc="989">ὁδὸν εὑρίσκειν;</TextUnit>
    <TextUnit id="985" loc="990">ἐκ τῶν φοβερῶν τῶνδε προσώπων</TextUnit>
    <TextUnit id="986" loc="991">μέγα κέρδος ὁρῶ τοῖσδε πολίταις:</TextUnit>
    <TextUnit id="987" loc="992">τάσδε γὰρ εὔφρονας εὔφρονες αἰεὶ</TextUnit>
    <TextUnit id="988" loc="993">μέγα τιμῶντες καὶ γῆν καὶ πόλιν</TextUnit>
    <TextUnit id="989" loc="994">ὀρθοδίκαιον</TextUnit>
    <TextUnit id="990" loc="995">πρέψετε πάντως διάγοντες.</TextUnit>
    <TextUnit id="991" loc="996">χαίρετε χαίρετ' ἐν αἰσιμίαισι πλούτου.</TextUnit>
    <TextUnit id="992" loc="997">χαίρετ' ἀστικὸς λεώς,</TextUnit>
    <TextUnit id="993" loc="998">ἴκταρ ἥμενοι Διός,</TextUnit>
    <TextUnit id="994" loc="999">παρθένου φίλας φίλοι</TextUnit>
    <TextUnit id="995" loc="1000">σωφρονοῦντες ἐν χρόνῳ.</TextUnit>
    <TextUnit id="996" loc="1001">Παλλάδος δ' ὑπὸ πτεροῖς</TextUnit>
    <TextUnit id="997" loc="1002">ὄντας ἅζεται πατήρ.</TextUnit>
    <TextUnit id="998" loc="1003">χαίρετε χὐμεῖς: προτέραν δ' ἐμὲ χρὴ</TextUnit>
    <TextUnit id="999" loc="1004">στείχειν θαλάμους ἀποδείξουσαν</TextUnit>
    <TextUnit id="1000" loc="1005">πρὸς φῶς ἱερὸν τῶνδε προπομπῶν.</TextUnit>
    <TextUnit id="1001" loc="1006">ἴτε καὶ σφαγίων τῶνδ' ὑπὸ σεμνῶν</TextUnit>
    <TextUnit id="1002" loc="1007">κατὰ γῆς σύμεναι τὸ μὲν ἀτηρὸν</TextUnit>
    <TextUnit id="1003" loc="1008">χώρας κατέχειν, τὸ δὲ κερδαλέον</TextUnit>
    <TextUnit id="1004" loc="1009">πέμπειν πόλεως ἐπὶ νίκῃ.</TextUnit>
    <TextUnit id="1005" loc="1010">ὑμεῖς δ' ἡγεῖσθε, πολισσοῦχοι</TextUnit>
    <TextUnit id="1006" loc="1011">παῖδες Κραναοῦ, ταῖσδε μετοίκοις.</TextUnit>
    <TextUnit id="1007" loc="1012">εἴη δ' ἀγαθῶν</TextUnit>
    <TextUnit id="1008" loc="1013">ἀγαθὴ διάνοια πολίταις.</TextUnit>
    <TextUnit id="1009" loc="1014">χαίρετε, χαίρετε δ' αὖθις, ἐπανδιπλάζω,</TextUnit>
    <TextUnit id="1010" loc="1015">πάντες οἱ κατὰ πτόλιν,</TextUnit>
    <TextUnit id="1011" loc="1016">δαίμονές τε καὶ βροτοί,</TextUnit>
    <TextUnit id="1012" loc="1017">Παλλάδος πόλιν νέμον-</TextUnit>
    <TextUnit id="1013" loc="1018">τες: μετοικίαν δ' ἐμὴν</TextUnit>
    <TextUnit id="1014" loc="1019">εὖ σέβοντες οὔτι μέμ-</TextUnit>
    <TextUnit id="1015" loc="1020">ψεσθε συμφορὰς βίου.</TextUnit>
    <TextUnit id="1016" loc="1021">αἰνῶ τε μύθους τῶνδε τῶν κατευγμάτων</TextUnit>
    <TextUnit id="1017" loc="1022">πέμψω τε φέγγει λαμπάδων σελασφόρων</TextUnit>
    <TextUnit id="1018" loc="1023">εἰς τοὺς ἔνερθε καὶ κατὰ χθονὸς τόπους</TextUnit>
    <TextUnit id="1019" loc="1024">ξὺν προσπόλοισιν, αἵτε φρουροῦσιν βρέτας</TextUnit>
    <TextUnit id="1020" loc="1025">τοὐμὸν δικαίως. ὄμμα γὰρ πάσης χθονὸς</TextUnit>
    <TextUnit id="1021" loc="1026">Θησῇδος ἐξίκοιτ' ἂν εὐκλεὴς λόχος</TextUnit>
    <TextUnit id="1022" loc="1027">παίδων, γυναικῶν, καὶ στόλος πρεσβυτίδων.</TextUnit>
    <TextUnit id="1023" loc="1028">φοινικοβάπτοις ἐνδυτοῖς ἐσθήμασι</TextUnit>
    <TextUnit id="1024" loc="1029">τιμᾶτε, καὶ τὸ φέγγος ὁρμάσθω πυρός,</TextUnit>
    <TextUnit id="1025" loc="1030">ὅπως ἂν εὔφρων ἥδ' ὁμιλία χθονὸς</TextUnit>
    <TextUnit id="1026" loc="1031">τὸ λοιπὸν εὐάνδροισι συμφοραῖς πρέπῃ.</TextUnit>
    <TextUnit id="1027" loc="1032">βᾶτε δόμῳ, μεγάλαι φιλότιμοι</TextUnit>
    <TextUnit id="1028" loc="1033">Νυκτὸς παῖδες ἄπαιδες, ὑπ' εὔφρονι πομπᾷ,</TextUnit>
    <TextUnit id="1029" loc="1035">εὐφαμεῖτε δέ, χωρῖται,</TextUnit>
    <TextUnit id="1030" loc="1036">γᾶς ὑπὸ κεύθεσιν ὠγυγίοισιν,</TextUnit>
    <TextUnit id="1031" loc="1037">καὶ τιμαῖς καὶ θυσίαις περίσεπτα τυχοῦσαι,</TextUnit>
    <TextUnit id="1032" loc="1038">εὐφαμεῖτε δὲ πανδαμεί.</TextUnit>
    <TextUnit id="1033" loc="1040">ἵλαοι δὲ καὶ σύμφρονες γᾷ</TextUnit>
    <TextUnit id="1034" loc="1041">δεῦρ' ἴτε, σεμναί, ξὺν πυριδάπτῳ</TextUnit>
    <TextUnit id="1035" loc="1042">λαμπάδι τερπόμεναι καθ' ὁδόν.</TextUnit>
    <TextUnit id="1036" loc="1043">ὀλολύξατε νῦν ἐπὶ μολπαῖς.</TextUnit>
    <TextUnit id="1037" loc="1044">σπονδαὶ δ' ἐς τὸ πᾶν ἐκ μετοίκων</TextUnit>
    <TextUnit id="1038" loc="1045">Παλλάδος ἀστοῖς. Ζεὺς ὁ πανόπτας</TextUnit>
    <TextUnit id="1039" loc="1046">οὕτω Μοῖρά τε συγκατέβα.</TextUnit>
    <TextUnit id="1040" loc="1047">ὀλολύξατε νῦν ἐπὶ μολπαῖς.</TextUnit>
  </Text>
</TessDocument>
