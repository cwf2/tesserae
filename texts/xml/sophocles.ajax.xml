<?xml version="1.0" encoding="UTF-8"?>
<TessDocument id="sophocles.ajax">
  <Metadata>
    <Author>sophocles</Author>
    <Display>Ajax</Display>
    <Abbr>soph. aj.</Abbr>
    <Lang>grc</Lang>
    <Prose>0</Prose>
    <PrintSource>Sophocles. The Ajax of Sophocles. Edited with introduction and notes by Sir Richard Jebb. Sir Richard Jebb. Cambridge. Cambridge University Press. 1893.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0183</DigitalSourceURL>
    <AddedBy>Katherine Roache</AddedBy>
    <URI>urn:cts:greekLit:tlg0011.tlg003.perseus-grc1</URI>
  </Metadata>
  <Text>
    <TextUnit id="0" loc="1">ἀεὶ μέν, ὦ παῖ Λαρτίου, δέδορκά σε</TextUnit>
    <TextUnit id="1" loc="2">πεῖράν τιν' ἐχθρῶν ἁρπάσαι θηρώμενον:</TextUnit>
    <TextUnit id="2" loc="3">καὶ νῦν ἐπὶ σκηναῖς σε ναυτικαῖς ὁρῶ</TextUnit>
    <TextUnit id="3" loc="4">Αἴαντος, ἔνθα τάξιν ἐσχάτην ἔχει,</TextUnit>
    <TextUnit id="4" loc="5">πάλαι κυνηγετοῦντα καὶ μετρούμενον</TextUnit>
    <TextUnit id="5" loc="6">ἴχνη τὰ κείνου νεοχάραχθ', ὅπως ἴδῃς</TextUnit>
    <TextUnit id="6" loc="7">εἴτ' ἔνδον εἴτ' οὐκ ἔνδον. εὖ δέ ς' ἐκφέρει</TextUnit>
    <TextUnit id="7" loc="8">κυνὸς Λακαίνης ὥς τις εὔρινος βάσις.</TextUnit>
    <TextUnit id="8" loc="9">ἔνδον γὰρ ἁνὴρ ἄρτι τυγχάνει, κάρα</TextUnit>
    <TextUnit id="9" loc="10">στάζων ἱδρῶτι καὶ χέρας ξιφοκτόνους.</TextUnit>
    <TextUnit id="10" loc="11">καί ς' οὐδὲν εἴσω τῆσδε παπταίνειν πύλης</TextUnit>
    <TextUnit id="11" loc="12">ἔτ' ἔργον ἐστίν, ἐννέπειν δ' ὅτου χάριν</TextUnit>
    <TextUnit id="12" loc="13">σπουδὴν ἔθου τήνδ', ὡς παρ' εἰδυίας μάθῃς.</TextUnit>
    <TextUnit id="13" loc="14">ὦ φθέγμ' ̓Αθάνας, φιλτάτης ἐμοὶ θεῶν,</TextUnit>
    <TextUnit id="14" loc="15">ὡς εὐμαθές σου, κἂν ἄποπτος ᾖς ὅμως,</TextUnit>
    <TextUnit id="15" loc="16">φώνημ' ἀκούω καὶ ξυναρπάζω φρενὶ</TextUnit>
    <TextUnit id="16" loc="17">χαλκοστόμου κώδωνος ὡς Τυρσηνικῆς.</TextUnit>
    <TextUnit id="17" loc="18">καὶ νῦν ἐπέγνως εὖ μ' ἐπ' ἀνδρὶ δυσμενεῖ</TextUnit>
    <TextUnit id="18" loc="19">βάσιν κυκλοῦντ', Αἴαντι τῷ σακεσφόρῳ:</TextUnit>
    <TextUnit id="19" loc="20">κεῖνον γάρ, οὐδέν' ἄλλον, ἰχνεύω πάλαι.</TextUnit>
    <TextUnit id="20" loc="21">νυκτὸς γὰρ ἡμᾶς τῆσδε πρᾶγος ἄσκοπον</TextUnit>
    <TextUnit id="21" loc="22">ἔχει περάνας, εἴπερ εἴργασται τάδε:</TextUnit>
    <TextUnit id="22" loc="23">ἴσμεν γὰρ οὐδὲν τρανές, ἀλλ' ἀλώμεθα:</TextUnit>
    <TextUnit id="23" loc="24">κἀγὼ 'θελοντὴς τῷδ' ὑπεζύγην πόνῳ.</TextUnit>
    <TextUnit id="24" loc="25">ἐφθαρμένας γὰρ ἀρτίως εὑρίσκομεν</TextUnit>
    <TextUnit id="25" loc="26">λείας ἁπάσας καὶ κατηναρισμένας</TextUnit>
    <TextUnit id="26" loc="27">ἐκ χειρὸς αὐτοῖς ποιμνίων ἐπιστάταις.</TextUnit>
    <TextUnit id="27" loc="28">τήνδ' οὖν ἐκείνῳ πᾶς τις αἰτίαν νέμει.</TextUnit>
    <TextUnit id="28" loc="29">καί μοί τις ὀπτὴρ αὐτὸν εἰσιδὼν μόνον</TextUnit>
    <TextUnit id="29" loc="30">πηδῶντα πεδία σὺν νεορράντῳ ξίφει</TextUnit>
    <TextUnit id="30" loc="31">φράζει τε κἀδήλωσεν: εὐθέως δ' ἐγὼ</TextUnit>
    <TextUnit id="31" loc="32">κατ' ἴχνος ᾄσσω, καὶ τὰ μὲν σημαίνομαι,</TextUnit>
    <TextUnit id="32" loc="33">τὰ δ' ἐκπέπληγμαι κοὐκ ἔχω μαθεῖν ὅτου.</TextUnit>
    <TextUnit id="33" loc="34">καιρὸν δ' ἐφήκεις: πάντα γὰρ τά τ' οὖν πάρος</TextUnit>
    <TextUnit id="34" loc="35">τά τ' εἰσέπειτα σῇ κυβερνῶμαι χερί.</TextUnit>
    <TextUnit id="35" loc="36">ἔγνων, ̓Οδυσσεῦ, καὶ πάλαι φύλαξ ἔβην</TextUnit>
    <TextUnit id="36" loc="37">τῇ σῇ πρόθυμος εἰς ὁδὸν κυναγίᾳ.</TextUnit>
    <TextUnit id="37" loc="38">ἦ καί, φίλη δέσποινα, πρὸς καιρὸν πονῶ;</TextUnit>
    <TextUnit id="38" loc="39">ὡς ἔστιν ἀνδρὸς τοῦδε τἄργα ταῦτά σοι.</TextUnit>
    <TextUnit id="39" loc="40">καὶ πρὸς τί δυσλόγιστον ὧδ' ᾖξεν χέρα;</TextUnit>
    <TextUnit id="40" loc="41">χόλῳ βαρυνθεὶς τῶν ̓Αχιλλείων ὅπλων.</TextUnit>
    <TextUnit id="41" loc="42">τί δῆτα ποίμναις τήνδ' ἐπεμπίπτει βάσιν;</TextUnit>
    <TextUnit id="42" loc="43">δοκῶν ἐν ὑμῖν χεῖρα χραίνεσθαι φόνῳ.</TextUnit>
    <TextUnit id="43" loc="44">ἦ καὶ τὸ βούλευμ' ὡς ἐπ' ̓Αργείοις τόδ' ἦν;</TextUnit>
    <TextUnit id="44" loc="45">κἂν ἐξεπράξατ', εἰ κατημέλης' ἐγώ.</TextUnit>
    <TextUnit id="45" loc="46">ποίαισι τόλμαις ταῖσδε καὶ φρενῶν θράσει;</TextUnit>
    <TextUnit id="46" loc="47">νύκτωρ ἐφ' ὑμᾶς δόλιος ὁρμᾶται μόνος.</TextUnit>
    <TextUnit id="47" loc="48">ἦ καὶ παρέστη κἀπὶ τέρμ' ἀφίκετο;</TextUnit>
    <TextUnit id="48" loc="49">καὶ δὴ 'πὶ δισσαῖς ἦν στρατηγίσιν πύλαις.</TextUnit>
    <TextUnit id="49" loc="50">καὶ πῶς ἐπέσχε χεῖρα μαιμῶσαν φόνου;</TextUnit>
    <TextUnit id="50" loc="51">ἐγώ σφ' ἀπείργω, δυσφόρους ἐπ' ὄμμασι</TextUnit>
    <TextUnit id="51" loc="52">γνώμας βαλοῦσα τῆς ἀνηκέστου χαρᾶς,</TextUnit>
    <TextUnit id="52" loc="53">καὶ πρός τε ποίμνας ἐκτρέπω σύμμικτά τε</TextUnit>
    <TextUnit id="53" loc="54">λείας ἄδαστα βουκόλων φρουρήματα:</TextUnit>
    <TextUnit id="54" loc="55">ἔνθ' εἰσπεσὼν ἔκειρε πολύκερων φόνον</TextUnit>
    <TextUnit id="55" loc="56">κύκλῳ ῥαχίζων: κἀδόκει μὲν ἔσθ' ὅτε</TextUnit>
    <TextUnit id="56" loc="57">δισσοὺς ̓Ατρείδας αὐτόχειρ κτείνειν ἔχων,</TextUnit>
    <TextUnit id="57" loc="58">ὅτ' ἄλλοτ' ἄλλον ἐμπίτνων στρατηλατῶν.</TextUnit>
    <TextUnit id="58" loc="59">ἐγὼ δὲ φοιτῶντ' ἄνδρα μανιάσιν νόσοις</TextUnit>
    <TextUnit id="59" loc="60">ὤτρυνον, εἰσέβαλλον εἰς ἕρκη κακά.</TextUnit>
    <TextUnit id="60" loc="61">κἄπειτ' ἐπειδὴ τοῦδ' ἐλώφησεν πόνου,</TextUnit>
    <TextUnit id="61" loc="62">τοὺς ζῶντας αὖ δεσμοῖσι συνδήσας βοῶν</TextUnit>
    <TextUnit id="62" loc="63">ποίμνας τε πάσας εἰς δόμους κομίζεται,</TextUnit>
    <TextUnit id="63" loc="64">ὡς ἄνδρας, οὐχ ὡς εὔκερων ἄγραν ἔχων,</TextUnit>
    <TextUnit id="64" loc="65">καὶ νῦν κατ' οἴκους συνδέτους αἰκίζεται.</TextUnit>
    <TextUnit id="65" loc="66">δείξω δὲ καὶ σοὶ τήνδε περιφανῆ νόσον,</TextUnit>
    <TextUnit id="66" loc="67">ὡς πᾶσιν ̓Αργείοισιν εἰσιδὼν θροῇς.</TextUnit>
    <TextUnit id="67" loc="68">θαρσῶν δὲ μίμνε μηδὲ συμφορὰν δέχου</TextUnit>
    <TextUnit id="68" loc="69">τὸν ἄνδρ': ἐγὼ γὰρ ὀμμάτων ἀποστρόφους</TextUnit>
    <TextUnit id="69" loc="70">αὐγὰς ἀπείρξω σὴν πρόσοψιν εἰσιδεῖν.</TextUnit>
    <TextUnit id="70" loc="71">οὗτος, σὲ τὸν τὰς αἰχμαλωτίδας χέρας</TextUnit>
    <TextUnit id="71" loc="72">δεσμοῖς ἀπευθύνοντα προσμολεῖν καλῶ:</TextUnit>
    <TextUnit id="72" loc="73">Αἴαντα φωνῶ: στεῖχε δωμάτων πάρος.</TextUnit>
    <TextUnit id="73" loc="74">τί δρᾷς, ̓Αθάνα; μηδαμῶς σφ' ἔξω κάλει.</TextUnit>
    <TextUnit id="74" loc="75">οὐ σῖγ' ἀνέξει μηδὲ δειλίαν ἀρεῖ;</TextUnit>
    <TextUnit id="75" loc="76">μὴ πρὸς θεῶν, ἀλλ' ἔνδον ἀρκείτω μένων.</TextUnit>
    <TextUnit id="76" loc="77">τί μὴ γένηται; πρόσθεν οὐκ ἀνὴρ ὅδ' ἦν;</TextUnit>
    <TextUnit id="77" loc="78">ἐχθρός γε τῷδε τἀνδρὶ καὶ τανῦν ἔτι.</TextUnit>
    <TextUnit id="78" loc="79">οὔκουν γέλως ἥδιστος εἰς ἐχθροὺς γελᾶν;</TextUnit>
    <TextUnit id="79" loc="80">ἐμοὶ μὲν ἀρκεῖ τοῦτον ἐν δόμοις μένειν.</TextUnit>
    <TextUnit id="80" loc="81">μεμηνότ' ἄνδρα περιφανῶς ὀκνεῖς ἰδεῖν;</TextUnit>
    <TextUnit id="81" loc="82">φρονοῦντα γάρ νιν οὐκ ἂν ἐξέστην ὄκνῳ.</TextUnit>
    <TextUnit id="82" loc="83">ἀλλ' οὐδὲ νῦν σε μὴ παρόντ' ἴδῃ πέλας.</TextUnit>
    <TextUnit id="83" loc="84">πῶς, εἴπερ ὀφθαλμοῖς γε τοῖς αὐτοῖς ὁρᾷ;</TextUnit>
    <TextUnit id="84" loc="85">ἐγὼ σκοτώσω βλέφαρα καὶ δεδορκότα.</TextUnit>
    <TextUnit id="85" loc="86">γένοιτο μέντἂν πᾶν θεοῦ τεχνωμένου.</TextUnit>
    <TextUnit id="86" loc="87">σίγα νυν ἑστὼς καὶ μέν' ὡς κυρεῖς ἔχων.</TextUnit>
    <TextUnit id="87" loc="88">μένοιμ' ἄν: ἤθελον δ' ἂν ἐκτὸς ὢν τυχεῖν.</TextUnit>
    <TextUnit id="88" loc="89">ὦ οὕτος, Αἴας, δεύτερόν σε προσκαλῶ.</TextUnit>
    <TextUnit id="89" loc="90">τί βαιὸν οὕτως ἐντρέπει τῆς συμμάχου;</TextUnit>
    <TextUnit id="90" loc="91">ὦ χαῖρ' ̓Αθάνα, χαῖρε Διογενὲς τέκνον,</TextUnit>
    <TextUnit id="91" loc="92">ὡς εὖ παρέστης: καί σε παγχρύσοις ἐγὼ</TextUnit>
    <TextUnit id="92" loc="93">στέψω λαφύροις τῆσδε τῆς ἄγρας χάριν.</TextUnit>
    <TextUnit id="93" loc="94">καλῶς ἔλεξας: ἀλλ' ἐκεῖνό μοι φράσον,</TextUnit>
    <TextUnit id="94" loc="95">ἔβαψας ἔγχος εὖ πρὸς ̓Αργείων στρατῷ;</TextUnit>
    <TextUnit id="95" loc="96">κόμπος πάρεστι κοὐκ ἀπαρνοῦμαι τὸ μή.</TextUnit>
    <TextUnit id="96" loc="97">ἦ καὶ πρὸς ̓Ατρείδαισιν ᾔχμασας χέρα;</TextUnit>
    <TextUnit id="97" loc="98">ὥστ' οὔποτ' Αἴανθ' οἵδ' ἀτιμάσους' ἔτι.</TextUnit>
    <TextUnit id="98" loc="99">τεθνᾶσιν ἄνδρες, ὡς τὸ σὸν ξυνῆκ' ἐγώ.</TextUnit>
    <TextUnit id="99" loc="100">θανόντες ἤδη τἄμ' ἀφαιρείσθων ὅπλα.</TextUnit>
    <TextUnit id="100" loc="101">εἶεν, τί γὰρ δὴ παῖς ὁ τοῦ Λαερτίου,</TextUnit>
    <TextUnit id="101" loc="102">ποῦ σοι τύχης ἕστηκεν; ἢ πέφευγέ σε;</TextUnit>
    <TextUnit id="102" loc="103">ἦ τοὐπίτριπτον κίναδος ἐξήρου μ' ὅπου;</TextUnit>
    <TextUnit id="103" loc="104">ἔγωγ': ̓Οδυσσέα τὸν σὸν ἐνστάτην λέγω.</TextUnit>
    <TextUnit id="104" loc="105">ἥδιστος, ὦ δέσποινα, δεσμώτης ἔσω</TextUnit>
    <TextUnit id="105" loc="106">θακεῖ: θανεῖν γὰρ αὐτὸν οὔ τί πω θέλω.</TextUnit>
    <TextUnit id="106" loc="107">πρὶν ἂν τί δράσῃς ἢ τί κερδάνῃς πλέον;</TextUnit>
    <TextUnit id="107" loc="108">πρὶν ἂν δεθεὶς πρὸς κίον' ἑρκείου στέγης.</TextUnit>
    <TextUnit id="108" loc="109">τί δῆτα τὸν δύστηνον ἐργάσει κακόν;</TextUnit>
    <TextUnit id="109" loc="110">μάστιγι πρῶτον νῶτα φοινιχθεὶς θάνῃ.</TextUnit>
    <TextUnit id="110" loc="111">μὴ δῆτα τὸν δύστηνον ὧδέ γ' αἰκίσῃ.</TextUnit>
    <TextUnit id="111" loc="112">χαίρειν, ̓Αθάνα, τἄλλ' ἐγώ ς' ἐφίεμαι:</TextUnit>
    <TextUnit id="112" loc="113">κεῖνος δὲ τίσει τήνδε κοὐκ ἄλλην δίκην.</TextUnit>
    <TextUnit id="113" loc="114">σὺ δ' οὖν, ἐπειδὴ τέρψις ἥδε σοι τὸ δρᾶν,</TextUnit>
    <TextUnit id="114" loc="115">χρῶ χειρί, φείδου μηδὲν ὧνπερ ἐννοεῖς.</TextUnit>
    <TextUnit id="115" loc="116">χωρῶ πρὸς ἔργον: σοὶ δὲ τοῦτ' ἐφίεμαι,</TextUnit>
    <TextUnit id="116" loc="117">τοιάνδ' ἀεί μοι σύμμαχον παρεστάναι.</TextUnit>
    <TextUnit id="117" loc="118">ὁρᾷς, ̓Οδυσσεῦ, τὴν θεῶν ἰσχὺν ὅση;</TextUnit>
    <TextUnit id="118" loc="119">τούτου τίς ἄν σοι τἀνδρὸς ἢ προνούστερος</TextUnit>
    <TextUnit id="119" loc="120">ἢ δρᾶν ἀμείνων ηὑρέθη τὰ καίρια;</TextUnit>
    <TextUnit id="120" loc="121">ἐγὼ μὲν οὐδέν' οἶδ': ἐποικτίρω δέ νιν</TextUnit>
    <TextUnit id="121" loc="122">δύστηνον ἔμπας, καίπερ ὄντα δυσμενῆ,</TextUnit>
    <TextUnit id="122" loc="123">ὁθούνεκ' ἄτῃ συγκατέζευκται κακῇ,</TextUnit>
    <TextUnit id="123" loc="124">οὐδὲν τὸ τούτου μᾶλλον ἢ τοὐμὸν σκοπῶν:</TextUnit>
    <TextUnit id="124" loc="125">ὁρῶ γὰρ ἡμᾶς οὐδὲν ὄντας ἄλλο πλὴν</TextUnit>
    <TextUnit id="125" loc="126">εἴδωλ' ὅσοιπερ ζῶμεν ἢ κούφην σκιάν.</TextUnit>
    <TextUnit id="126" loc="127">τοιαῦτα τοίνυν εἰσορῶν ὑπέρκοπον</TextUnit>
    <TextUnit id="127" loc="128">μηδέν ποτ' εἴπῃς αὐτὸς εἰς θεοὺς ἔπος,</TextUnit>
    <TextUnit id="128" loc="129">μηδ' ὄγκον ἄρῃ μηδέν', εἴ τινος πλέον</TextUnit>
    <TextUnit id="129" loc="130">ἢ χειρὶ βρίθεις ἢ μακροῦ πλούτου βάθει.</TextUnit>
    <TextUnit id="130" loc="131">ὡς ἡμέρα κλίνει τε κἀνάγει πάλιν</TextUnit>
    <TextUnit id="131" loc="132">ἅπαντα τἀνθρώπεια: τοὺς δὲ σώφρονας</TextUnit>
    <TextUnit id="132" loc="133">θεοὶ φιλοῦσι καὶ στυγοῦσι τοὺς κακούς.</TextUnit>
    <TextUnit id="133" loc="134">Τελαμώνιε παῖ, τῆς ἀμφιρύτου</TextUnit>
    <TextUnit id="134" loc="135">Σαλαμῖνος ἔχων βάθρον ἀγχιάλου,</TextUnit>
    <TextUnit id="135" loc="136">σὲ μὲν εὖ πράσσοντ' ἐπιχαίρω:</TextUnit>
    <TextUnit id="136" loc="137">σὲ δ' ὅταν πληγὴ Διὸς ἢ ζαμενὴς</TextUnit>
    <TextUnit id="137" loc="138">λόγος ἐκ Δαναῶν κακόθρους ἐπιβῇ,</TextUnit>
    <TextUnit id="138" loc="139">μέγαν ὄκνον ἔχω καὶ πεφόβημαι</TextUnit>
    <TextUnit id="139" loc="140">πτηνῆς ὡς ὄμμα πελείας.</TextUnit>
    <TextUnit id="140" loc="141">ὡς καὶ τῆς νῦν φθιμένης νυκτὸς</TextUnit>
    <TextUnit id="141" loc="142">μεγάλοι θόρυβοι κατέχους' ἡμᾶς</TextUnit>
    <TextUnit id="142" loc="143">ἐπὶ δυσκλείᾳ, σὲ τὸν ἱππομανῆ</TextUnit>
    <TextUnit id="143" loc="144">λειμῶν' ἐπιβάντ' ὀλέσαι Δαναῶν</TextUnit>
    <TextUnit id="144" loc="145">βοτὰ καὶ λείαν,</TextUnit>
    <TextUnit id="145" loc="146">ἥπερ δορίληπτος ἔτ' ἦν λοιπή,</TextUnit>
    <TextUnit id="146" loc="147">κτείνοντ' αἴθωνι σιδήρῳ.</TextUnit>
    <TextUnit id="147" loc="148">τοιούσδε λόγους ψιθύρους πλάσσων</TextUnit>
    <TextUnit id="148" loc="149">εἰς ὦτα φέρει πᾶσιν ̓Οδυσσεύς,</TextUnit>
    <TextUnit id="149" loc="150">καὶ σφόδρα πείθει: περὶ γὰρ σοῦ νῦν</TextUnit>
    <TextUnit id="150" loc="151">εὔπειστα λέγει, καὶ πᾶς ὁ κλύων</TextUnit>
    <TextUnit id="151" loc="152">τοῦ λέξαντος χαίρει μᾶλλον</TextUnit>
    <TextUnit id="152" loc="153">τοῖς σοῖς ἄχεσιν καθυβρίζων.</TextUnit>
    <TextUnit id="153" loc="154">τῶν γὰρ μεγάλων ψυχῶν ἱεὶς</TextUnit>
    <TextUnit id="154" loc="155">οὐκ ἂν ἁμάρτοις: κατὰ δ' ἄν τις ἐμοῦ</TextUnit>
    <TextUnit id="155" loc="156">τοιαῦτα λέγων οὐκ ἂν πείθοι:</TextUnit>
    <TextUnit id="156" loc="157">πρὸς γὰρ τὸν ἔχονθ' ὁ φθόνος ἕρπει.</TextUnit>
    <TextUnit id="157" loc="158">καίτοι σμικροὶ μεγάλων χωρὶς</TextUnit>
    <TextUnit id="158" loc="159">σφαλερὸν πύργου ῥῦμα πέλονται:</TextUnit>
    <TextUnit id="159" loc="160">μετὰ γὰρ μεγάλων βαιὸς ἄριστ' ἂν</TextUnit>
    <TextUnit id="160" loc="161">καὶ μέγας ὀρθοῖθ' ὑπὸ μικροτέρων.</TextUnit>
    <TextUnit id="161" loc="162">ἀλλ' οὐ δυνατὸν τοὺς ἀνοήτους</TextUnit>
    <TextUnit id="162" loc="163">τούτων γνώμας προδιδάσκειν.</TextUnit>
    <TextUnit id="163" loc="164">ὑπὸ τοιούτων ἀνδρῶν θορυβεῖ</TextUnit>
    <TextUnit id="164" loc="165">χἠμεῖς οὐδὲν σθένομεν πρὸς ταῦτ'</TextUnit>
    <TextUnit id="165" loc="166">ἀπαλέξασθαι σοῦ χωρίς, ἄναξ.</TextUnit>
    <TextUnit id="166" loc="167">ἀλλ' ὅτε γὰρ δὴ τὸ σὸν ὄμμ' ἀπέδραν,</TextUnit>
    <TextUnit id="167" loc="168">παταγοῦσιν ἅπερ πτηνῶν ἀγέλαι:</TextUnit>
    <TextUnit id="168" loc="169">μέγαν αἰγυπιὸν δ' ὑποδείσαντες</TextUnit>
    <TextUnit id="169" loc="170">τάχ' ἂν ἐξαίφνης, εἰ σὺ φανείης,</TextUnit>
    <TextUnit id="170" loc="171">σιγῇ πτήξειαν ἄφωνοι.</TextUnit>
    <TextUnit id="171" loc="172">ἦ ῥά σε Ταυροπόλα Διὸς ̓́Αρτεμις—</TextUnit>
    <TextUnit id="172" loc="173">ὦ μεγάλα φάτις, ὦ</TextUnit>
    <TextUnit id="173" loc="174">μᾶτερ αἰσχύνας ἐμᾶς—</TextUnit>
    <TextUnit id="174" loc="175">ὥρμασε πανδάμους ἐπὶ βοῦς ἀγελαίας,</TextUnit>
    <TextUnit id="175" loc="176">ἦ πού τινος νίκας ἀκάρπωτον χάριν,</TextUnit>
    <TextUnit id="176" loc="177">ἤ ῥα κλυτῶν ἐνάρων</TextUnit>
    <TextUnit id="177" loc="178">ψευσθεῖς', ἀδώροις, εἴτ' ἐλαφαβολίας;</TextUnit>
    <TextUnit id="178" loc="179">ἢ χαλκοθώραξ μή τιν' ̓Ενυάλιος</TextUnit>
    <TextUnit id="179" loc="180">μομφὰν ἔχων ξυνοῦ δορὸς ἐννυχίοις</TextUnit>
    <TextUnit id="180" loc="181">μαχαναῖς ἐτίσατο λώβαν;</TextUnit>
    <TextUnit id="181" loc="182">οὔ ποτε γὰρ φρενόθεν γ' ἐπ' ἀριστερά,</TextUnit>
    <TextUnit id="182" loc="183">παῖ Τελαμῶνος, ἔβας</TextUnit>
    <TextUnit id="183" loc="185">τόσσον, ἐν ποίμναις πίτνων:</TextUnit>
    <TextUnit id="184" loc="186">ἥκοι γὰρ ἂν θεία νόσος: ἀλλ' ἀπερύκοι</TextUnit>
    <TextUnit id="185" loc="187">καὶ Ζεὺς κακὰν καὶ Φοῖβος ̓Αργείων φάτιν.</TextUnit>
    <TextUnit id="186" loc="188">εἰ δ' ὑποβαλλόμενοι</TextUnit>
    <TextUnit id="187" loc="189">κλέπτουσι μύθους οἱ μεγάλοι βασιλῆς</TextUnit>
    <TextUnit id="188" loc="190">ἢ τᾶς ἀσώτου Σισυφιδᾶν γενεᾶς,</TextUnit>
    <TextUnit id="189" loc="191">μὴ μή, ἄναξ, ἔθ' ὧδ' ἐφάλοις κλισίαις</TextUnit>
    <TextUnit id="190" loc="192">ὄμμ' ἔχων κακὰν φάτιν ἄρῃ.</TextUnit>
    <TextUnit id="191" loc="193">ἀλλ' ἄνα ἐξ ἑδράνων, ὅπου μακραίωνι</TextUnit>
    <TextUnit id="192" loc="194">στηρίζει ποτὲ τᾷδ' ἀγωνίῳ σχολᾷ</TextUnit>
    <TextUnit id="193" loc="195">ἄταν οὐρανίαν φλέγων.</TextUnit>
    <TextUnit id="194" loc="196">ἐχθρῶν δ' ὕβρις ὧδ' ἀτάρβητα</TextUnit>
    <TextUnit id="195" loc="197">ὁρμᾶται ἐν εὐανέμοις βάσσαις,</TextUnit>
    <TextUnit id="196" loc="198">πάντων καγχαζόντων</TextUnit>
    <TextUnit id="197" loc="199">γλώσσαις βαρυάλγητα:</TextUnit>
    <TextUnit id="198" loc="200">ἐμοὶ δ' ἄχος ἕστακεν.</TextUnit>
    <TextUnit id="199" loc="201">ναὸς ἀρωγοὶ τῆς Αἴαντος,</TextUnit>
    <TextUnit id="200" loc="202">γενεᾶς χθονίων ἀπ' ̓Ερεχθειδῶν,</TextUnit>
    <TextUnit id="201" loc="203">ἔχομεν στοναχὰς οἱ κηδόμενοι</TextUnit>
    <TextUnit id="202" loc="204">τοῦ Τελαμῶνος τηλόθεν οἴκου.</TextUnit>
    <TextUnit id="203" loc="205">νῦν γὰρ ὁ δεινὸς μέγας ὠμοκρατὴς</TextUnit>
    <TextUnit id="204" loc="206">Αἴας θολερῷ</TextUnit>
    <TextUnit id="205" loc="207">κεῖται χειμῶνι νοσήσας.</TextUnit>
    <TextUnit id="206" loc="208">τί δ' ἐνήλλακται τῆς ἡμερίας</TextUnit>
    <TextUnit id="207" loc="210">νὺξ ἥδε βάρος;</TextUnit>
    <TextUnit id="208" loc="211">παῖ τοῦ Φρυγίου Τελεύταντος,</TextUnit>
    <TextUnit id="209" loc="212">λέγ', ἐπεὶ σὲ λέχος δουριάλωτον</TextUnit>
    <TextUnit id="210" loc="213">στέρξας ἀνέχει θούριος Αἴας:</TextUnit>
    <TextUnit id="211" loc="214">ὥστ' οὐκ ἂν ἄϊδρις ὑπείποις.</TextUnit>
    <TextUnit id="212" loc="215">πῶς δῆτα λέγω λόγον ἄρρητον;</TextUnit>
    <TextUnit id="213" loc="216">θανάτῳ γὰρ ἴσον βάρος ἐκπεύσει.</TextUnit>
    <TextUnit id="214" loc="217">μανίᾳ γὰρ ἁλοὺς ἡμὶν ὁ κλεινὸς</TextUnit>
    <TextUnit id="215" loc="218">νύκτερος Αἴας ἀπελωβήθη.</TextUnit>
    <TextUnit id="216" loc="219">τοιαῦτ' ἂν ἴδοις σκηνῆς ἔνδον</TextUnit>
    <TextUnit id="217" loc="220">χειροδάϊκτα σφάγι' αἱμοβαφῆ,</TextUnit>
    <TextUnit id="218" loc="220">κείνου χρηστήρια τἀνδρός.</TextUnit>
    <TextUnit id="219" loc="221">οἵαν ἐδήλωσας ἀνέρος αἴθονος</TextUnit>
    <TextUnit id="220" loc="222">ἀγγελίαν ἄτλατον οὐδὲ φευκτάν,</TextUnit>
    <TextUnit id="221" loc="225">τῶν μεγάλων Δαναῶν ὕπο κλῃζομέναν,</TextUnit>
    <TextUnit id="222" loc="226">τὰν ὁ μέγας μῦθος ἀέξει.</TextUnit>
    <TextUnit id="223" loc="227">οἴμοι φοβοῦμαι τὸ προσέρπον: περίφαντος ἁνὴρ</TextUnit>
    <TextUnit id="224" loc="228">θανεῖται, παραπλάκτῳ χερὶ συγκατακτὰς</TextUnit>
    <TextUnit id="225" loc="230">κελαινοῖς ξίφεσιν βοτὰ καὶ βοτῆρας ἱππονώμας.</TextUnit>
    <TextUnit id="226" loc="231">ὤμοι: κεῖθεν κεῖθεν ἄρ' ἡμῖν</TextUnit>
    <TextUnit id="227" loc="232">δεσμῶτιν ἄγων ἤλυθε ποίμνην:</TextUnit>
    <TextUnit id="228" loc="235">ὧν τὴν μὲν ἔσω σφάζ' ἐπὶ γαίας,</TextUnit>
    <TextUnit id="229" loc="236">τὰ δὲ πλευροκοπῶν δίχ' ἀνερρήγνυ.</TextUnit>
    <TextUnit id="230" loc="237">δύο δ' ἀργίποδας κριοὺς ἀνελὼν</TextUnit>
    <TextUnit id="231" loc="238">τοῦ μὲν κεφαλὴν καὶ γλῶσσαν ἄκραν</TextUnit>
    <TextUnit id="232" loc="239">ῥιπτεῖ θερίσας, τὸν δ' ὀρθὸν ἄνω</TextUnit>
    <TextUnit id="233" loc="240">κίονι δήσας</TextUnit>
    <TextUnit id="234" loc="241">μέγαν ἱπποδέτην ῥυτῆρα λαβὼν</TextUnit>
    <TextUnit id="235" loc="242">παίει λιγυρᾷ μάστιγι διπλῇ,</TextUnit>
    <TextUnit id="236" loc="243">κακὰ δεννάζων ῥήμαθ', ἃ δαίμων</TextUnit>
    <TextUnit id="237" loc="244">κοὐδεὶς ἀνδρῶν ἐδίδαξεν.</TextUnit>
    <TextUnit id="238" loc="245">ὥρα τιν' ἤδη τοι κρᾶτα καλύμμασι</TextUnit>
    <TextUnit id="239" loc="246">κρυψάμενον ποδοῖν κλοπὰν ἀρέσθαι</TextUnit>
    <TextUnit id="240" loc="247">ἢ θοὸν εἰρεσίας ζυγὸν ἑζόμενον</TextUnit>
    <TextUnit id="241" loc="250">ποντοπόρῳ ναὶ̈ μεθεῖναι.</TextUnit>
    <TextUnit id="242" loc="251">τοίας ἐρέσσουσιν ἀπειλὰς δικρατεῖς ̓Ατρεῖδαι</TextUnit>
    <TextUnit id="243" loc="252">καθ' ἡμῶν: πεφόβημαι λιθόλευστον ̓́Αρη</TextUnit>
    <TextUnit id="244" loc="255">ξυναλγεῖν μετὰ τοῦδε τυπείς, τὸν αἶς' ἄπλατος ἴσχει.</TextUnit>
    <TextUnit id="245" loc="256">οὐκέτι: λαμπρᾶς γὰρ ἄτερ στεροπῆς</TextUnit>
    <TextUnit id="246" loc="257">ᾄξας ὀξὺς νότος ὣς λήγει,</TextUnit>
    <TextUnit id="247" loc="258">καὶ νῦν φρόνιμος νέον ἄλγος ἔχει:</TextUnit>
    <TextUnit id="248" loc="260">τὸ γὰρ ἐσλεύσσειν οἰκεῖα πάθη,</TextUnit>
    <TextUnit id="249" loc="261">μηδενὸς ἄλλου παραπράξαντος,</TextUnit>
    <TextUnit id="250" loc="262">μεγάλας ὀδύνας ὑποτείνει.</TextUnit>
    <TextUnit id="251" loc="263">ἀλλ' εἰ πέπαυται, κάρτ' ἂν εὐτυχεῖν δοκῶ:</TextUnit>
    <TextUnit id="252" loc="264">φρούδου γὰρ ἤδη τοῦ κακοῦ μείων λόγος.</TextUnit>
    <TextUnit id="253" loc="265">πότερα δ' ἄν, εἰ νέμοι τις αἵρεσιν, λάβοις,</TextUnit>
    <TextUnit id="254" loc="266">φίλους ἀνιῶν αὐτὸς ἡδονὰς ἔχειν,</TextUnit>
    <TextUnit id="255" loc="267">ἢ κοινὸς ἐν κοινοῖσι λυπεῖσθαι ξυνών;</TextUnit>
    <TextUnit id="256" loc="268">τό τοι διπλάζον, ὦ γύναι, μεῖζον κακόν.</TextUnit>
    <TextUnit id="257" loc="269">ἡμεῖς ἄρ' οὐ νοσοῦντες ἀτώμεσθα νῦν.</TextUnit>
    <TextUnit id="258" loc="270">πῶς τοῦτ' ἔλεξας; οὐ κάτοιδ' ὅπως λέγεις.</TextUnit>
    <TextUnit id="259" loc="271">ἁνὴρ ἐκεῖνος, ἡνίκ' ἦν ἐν τῇ νόσῳ,</TextUnit>
    <TextUnit id="260" loc="272">αὐτὸς μὲν ἥδεθ' οἷσιν εἴχετ' ἐν κακοῖς,</TextUnit>
    <TextUnit id="261" loc="273">ἡμᾶς δὲ τοὺς φρονοῦντας ἠνία ξυνών:</TextUnit>
    <TextUnit id="262" loc="274">νῦν δ' ὡς ἔληξε κἀνέπνευσε τῆς νόσου,</TextUnit>
    <TextUnit id="263" loc="275">κεῖνός τε λύπῃ πᾶς ἐλήλαται κακῇ</TextUnit>
    <TextUnit id="264" loc="276">ἡμεῖς θ' ὁμοίως οὐδὲν ἧσσον ἢ πάρος.</TextUnit>
    <TextUnit id="265" loc="277">ἆρ' ἔστι ταῦτα δὶς τός' ἐξ ἁπλῶν κακά;</TextUnit>
    <TextUnit id="266" loc="278">ξύμφημι δή σοι καὶ δέδοικα μὴ 'κ θεοῦ</TextUnit>
    <TextUnit id="267" loc="279">πληγή τις ἥκῃ. πῶς γάρ, εἰ πεπαυμένος</TextUnit>
    <TextUnit id="268" loc="280">μηδέν τι μᾶλλον ἢ νοσῶν εὐφραίνεται;</TextUnit>
    <TextUnit id="269" loc="281">ὡς ὧδ' ἐχόντων τῶνδ' ἐπίστασθαί σε χρή.</TextUnit>
    <TextUnit id="270" loc="282">τίς γάρ ποτ' ἀρχὴ τοῦ κακοῦ προσέπτατο;</TextUnit>
    <TextUnit id="271" loc="283">δήλωσον ἡμῖν τοῖς ξυναλγοῦσιν τύχας.</TextUnit>
    <TextUnit id="272" loc="284">ἅπαν μαθήσει τοὔργον ὡς κοινωνὸς ὤν.</TextUnit>
    <TextUnit id="273" loc="285">κεῖνος γὰρ ἄκρας νυκτός, ἡνίχ' ἕσπεροι</TextUnit>
    <TextUnit id="274" loc="286">λαμπτῆρες οὐκέτ' ᾖθον, ἄμφηκες λαβὼν</TextUnit>
    <TextUnit id="275" loc="287">ἐμαίετ' ἔγχος ἐξόδους ἕρπειν κενάς.</TextUnit>
    <TextUnit id="276" loc="288">κἀγὼ 'πιπλήσσω καὶ λέγω: τί χρῆμα δρᾷς,</TextUnit>
    <TextUnit id="277" loc="289">Αἴας; τί τήνδ' ἄκλητος οὔθ' ὑπ' ἀγγέλων</TextUnit>
    <TextUnit id="278" loc="290">κληθεὶς ἀφορμᾷς πεῖραν οὔτε τοῦ κλύων</TextUnit>
    <TextUnit id="279" loc="291">σάλπιγγος; ἀλλὰ νῦν γε πᾶς εὕδει στρατός.</TextUnit>
    <TextUnit id="280" loc="292">ὁ δ' εἶπε πρός με βαί', ἀεὶ δ' ὑμνούμενα:</TextUnit>
    <TextUnit id="281" loc="293">γύναι, γυναιξὶ κόσμον ἡ σιγὴ φέρει.</TextUnit>
    <TextUnit id="282" loc="294">κἀγὼ μαθοῦς' ἔληξ', ὁ δ' ἐσσύθη μόνος.</TextUnit>
    <TextUnit id="283" loc="295">καὶ τὰς ἐκεῖ μὲν οὐκ ἔχω λέγειν πάθας:</TextUnit>
    <TextUnit id="284" loc="296">ἔσω δ' ἐσῆλθε συνδέτους ἄγων ὁμοῦ</TextUnit>
    <TextUnit id="285" loc="297">ταύρους, κύνας βοτῆρας, εὔερόν τ' ἄγραν.</TextUnit>
    <TextUnit id="286" loc="298">καὶ τοὺς μὲν ηὐχένιζε, τοὺς δ' ἄνω τρέπων</TextUnit>
    <TextUnit id="287" loc="299">ἔσφαζε κἀρράχιζε, τοὺς δὲ δεσμίους</TextUnit>
    <TextUnit id="288" loc="300">ᾐκίζεθ' ὥστε φῶτας ἐν ποίμναις πίτνων.</TextUnit>
    <TextUnit id="289" loc="301">τέλος δ' ὑπᾴξας διὰ θυρῶν σκιᾷ τινι</TextUnit>
    <TextUnit id="290" loc="302">λόγους ἀνέσπα, τοὺς μὲν ̓Ατρειδῶν κάτα,</TextUnit>
    <TextUnit id="291" loc="303">τοὺς δ' ἀμφ' ̓Οδυσσεῖ, συντιθεὶς γέλων πολύν,</TextUnit>
    <TextUnit id="292" loc="304">ὅσην κατ' αὐτῶν ὕβριν ἐκτίσαιτ' ἰών:</TextUnit>
    <TextUnit id="293" loc="305">κἄπειτ' ἐπᾴξας αὖθις ἐς δόμους πάλιν,</TextUnit>
    <TextUnit id="294" loc="306">ἔμφρων μόλις πως ξὺν χρόνῳ καθίσταται,</TextUnit>
    <TextUnit id="295" loc="307">καὶ πλῆρες ἄτης ὡς διοπτεύει στέγος,</TextUnit>
    <TextUnit id="296" loc="308">παίσας κάρα 'θώϋξεν: ἐν δ' ἐρειπίοις</TextUnit>
    <TextUnit id="297" loc="309">νεκρῶν ἐρειφθεὶς ἕζετ' ἀρνείου φόνου,</TextUnit>
    <TextUnit id="298" loc="310">κόμην ἀπρὶξ ὄνυξι συλλαβὼν χερί.</TextUnit>
    <TextUnit id="299" loc="311">καὶ τὸν μὲν ἧστο πλεῖστον ἄφθογγος χρόνον:</TextUnit>
    <TextUnit id="300" loc="312">ἔπειτ' ἐμοὶ τὰ δείν' ἐπηπείλης' ἔπη,</TextUnit>
    <TextUnit id="301" loc="313">εἰ μὴ φανοίην πᾶν τὸ συντυχὸν πάθος,</TextUnit>
    <TextUnit id="302" loc="314">κἀνήρετ' ἐν τῷ πράγματος κυροῖ ποτέ.</TextUnit>
    <TextUnit id="303" loc="315">κἀγώ, φίλοι, δείσασα τοὐξειργασμένον</TextUnit>
    <TextUnit id="304" loc="316">ἔλεξα πᾶν ὅσονπερ ἐξηπιστάμην.</TextUnit>
    <TextUnit id="305" loc="317">ὁ δ' εὐθὺς ἐξῴμωξεν οἰμωγὰς λυγράς,</TextUnit>
    <TextUnit id="306" loc="318">ἃς οὔποτ' αὐτοῦ πρόσθεν εἰσήκους' ἐγώ:</TextUnit>
    <TextUnit id="307" loc="319">πρὸς γὰρ κακοῦ τε καὶ βαρυψύχου γόους</TextUnit>
    <TextUnit id="308" loc="320">τοιούσδ' ἀεί ποτ' ἀνδρὸς ἐξηγεῖτ' ἔχειν:</TextUnit>
    <TextUnit id="309" loc="321">ἀλλ' ἀψόφητος ὀξέων κωκυμάτων</TextUnit>
    <TextUnit id="310" loc="322">ὑπεστέναζε ταῦρος ὣς βρυχώμενος.</TextUnit>
    <TextUnit id="311" loc="323">νῦν δ' ἐν τοιᾷδε κείμενος κακῇ τύχῃ</TextUnit>
    <TextUnit id="312" loc="324">ἄσιτος ἁνήρ, ἄποτος, ἐν μέσοις βοτοῖς</TextUnit>
    <TextUnit id="313" loc="325">σιδηροκμῆσιν ἥσυχος θακεῖ πεσών:</TextUnit>
    <TextUnit id="314" loc="326">καὶ δῆλός ἐστιν ὥς τι δρασείων κακόν.</TextUnit>
    <TextUnit id="315" loc="327">τοιαῦτα γάρ πως καὶ λέγει κὠδύρεται.</TextUnit>
    <TextUnit id="316" loc="328">ἀλλ', ὦ φίλοι, τούτων γὰρ οὕνεκ' ἐστάλην,</TextUnit>
    <TextUnit id="317" loc="329">ἀρήξατ' εἰσελθόντες, εἰ δύνασθέ τι:</TextUnit>
    <TextUnit id="318" loc="330">φίλων γὰρ οἱ τοιοίδε νικῶνται λόγοις.</TextUnit>
    <TextUnit id="319" loc="331">Τέκμησσα, δεινά, παῖ Τελεύταντος, λέγεις</TextUnit>
    <TextUnit id="320" loc="332">ἡμῖν, τὸν ἄνδρα διαπεφοιβάσθαι κακοῖς.</TextUnit>
    <TextUnit id="321" loc="333">ἰώ μοί μοι.</TextUnit>
    <TextUnit id="322" loc="334">τάχ', ὡς ἔοικε, μᾶλλον: ἢ οὐκ ἠκούσατε</TextUnit>
    <TextUnit id="323" loc="335">Αἴαντος οἵαν τήνδε θωύ̈σσει βοήν;</TextUnit>
    <TextUnit id="324" loc="336">ἰώ μοί μοι.</TextUnit>
    <TextUnit id="325" loc="337">ἁνὴρ ἔοικεν ἢ νοσεῖν ἢ τοῖς πάλαι</TextUnit>
    <TextUnit id="326" loc="338">νοσήμασιν ξυνοῦσι λυπεῖσθαι παρών.</TextUnit>
    <TextUnit id="327" loc="339">ἰὼ παῖ παῖ.</TextUnit>
    <TextUnit id="328" loc="340">ὤμοι τάλαιν': Εὐρύσακες, ἀμφὶ σοὶ βοᾷ.</TextUnit>
    <TextUnit id="329" loc="341">τί ποτε μενοινᾷ; ποῦ ποτ' εἶ; τάλαιν' ἐγώ.</TextUnit>
    <TextUnit id="330" loc="342">Τεῦκρον καλῶ. ποῦ Τεῦκρος; ἢ τὸν εἰσαεὶ</TextUnit>
    <TextUnit id="331" loc="343">λεηλατήσει χρόνον, ἐγὼ δ' ἀπόλλυμαι;</TextUnit>
    <TextUnit id="332" loc="344">ἁνὴρ φρονεῖν ἔοικεν. ἀλλ' ἀνοίγετε.</TextUnit>
    <TextUnit id="333" loc="345">τάχ' ἄν τιν' αἰδῶ κἀπ' ἐμοὶ βλέψας λάβοι.</TextUnit>
    <TextUnit id="334" loc="346">ἰδού, διοίγω: προσβλέπειν δ' ἔξεστί σοι</TextUnit>
    <TextUnit id="335" loc="347">τὰ τοῦδε πράγη, καὐτὸς ὡς ἔχων κυρεῖ.</TextUnit>
    <TextUnit id="336" loc="348">ἰὼ</TextUnit>
    <TextUnit id="337" loc="349">φίλοι ναυβάται, μόνοι ἐμῶν φίλων,</TextUnit>
    <TextUnit id="338" loc="350">μόνοι ἔτ' ἐμμένοντες ὀρθῷ νόμῳ,</TextUnit>
    <TextUnit id="339" loc="351">ἴδεσθέ μ' οἷον ἄρτι κῦμα φοινίας ὑπὸ ζάλης</TextUnit>
    <TextUnit id="340" loc="352">ἀμφίδρομον κυκλεῖται.</TextUnit>
    <TextUnit id="341" loc="353">οἴμ' ὡς ἔοικας ὀρθὰ μαρτυρεῖν ἄγαν.</TextUnit>
    <TextUnit id="342" loc="355">δηλοῖ δὲ τοὔργον ὡς ἀφροντίστως ἔχει.</TextUnit>
    <TextUnit id="343" loc="356">ἰὼ</TextUnit>
    <TextUnit id="344" loc="357">γένος ναί̈ας ἀρωγὸν τέχνας,</TextUnit>
    <TextUnit id="345" loc="358">ἅλιον ὃς ἐπέβας ἑλίσσων πλάταν,</TextUnit>
    <TextUnit id="346" loc="360">σέ τοι σέ τοι μόνον δέδορκα πημονὰν ἐπαρκέσοντ':</TextUnit>
    <TextUnit id="347" loc="361">ἀλλά με συνδάϊξον.</TextUnit>
    <TextUnit id="348" loc="362">εὔφημα φώνει: μὴ κακὸν κακῷ διδοὺς</TextUnit>
    <TextUnit id="349" loc="363">ἄκος, πλέον τὸ πῆμα τῆς ἄτης τίθει.</TextUnit>
    <TextUnit id="350" loc="364">ὁρᾷς τὸν θρασύν, τὸν εὐκάρδιον,</TextUnit>
    <TextUnit id="351" loc="365">τὸν ἐν δαί̈οις ἄτρεστον μάχαις,</TextUnit>
    <TextUnit id="352" loc="366">ἐν ἀφόβοις με θηρσὶ δεινὸν χέρας;</TextUnit>
    <TextUnit id="353" loc="367">ὤμοι γέλωτος, οἷον ὑβρίσθην ἄρα.</TextUnit>
    <TextUnit id="354" loc="368">μή, δέσποτ' Αἴας, λίσσομαί ς', αὔδα τάδε.</TextUnit>
    <TextUnit id="355" loc="369">οὐκ ἐκτός; οὐκ ἄψορρον ἐκνεμεῖ πόδα;</TextUnit>
    <TextUnit id="356" loc="370">αἰαῖ αἰαῖ.</TextUnit>
    <TextUnit id="357" loc="371">ὦ πρὸς θεῶν ὕπεικε καὶ φρόνησον εὖ.</TextUnit>
    <TextUnit id="358" loc="372">ὦ δύσμορος, ὃς χερὶ μὲν</TextUnit>
    <TextUnit id="359" loc="373">μεθῆκα τοὺς ἀλάστορας, ἐν δ' ἑλίκεσσι</TextUnit>
    <TextUnit id="360" loc="375">βουσὶ καὶ κλυτοῖς πεσὼν αἰπολίοις</TextUnit>
    <TextUnit id="361" loc="376">ἐρεμνὸν αἷμ' ἔδευσα.</TextUnit>
    <TextUnit id="362" loc="377">τί δῆτ' ἂν ἀλγοίης ἐπ' ἐξειργασμένοις;</TextUnit>
    <TextUnit id="363" loc="378">οὐ γὰρ γένοιτ' ἂν ταῦθ' ὅπως οὐχ ὧδ' ἔχειν.</TextUnit>
    <TextUnit id="364" loc="379">ἰὼ πάνθ' ὁρῶν ἁπάντων τ' ἀεὶ</TextUnit>
    <TextUnit id="365" loc="380">κακῶν ὄργανον, τέκνον Λαρτίου,</TextUnit>
    <TextUnit id="366" loc="381">κακοπινέστατόν τ' ἄλημα στρατοῦ,</TextUnit>
    <TextUnit id="367" loc="382">ἦ που πολὺν γέλωθ' ὑφ' ἡδονῆς ἄγεις.</TextUnit>
    <TextUnit id="368" loc="383">ξύν τοι θεῷ πᾶς καὶ γελᾷ κὠδύρεται.</TextUnit>
    <TextUnit id="369" loc="384">ἴδοιμι μήν νιν, καίπερ ὧδ' ἀτώμενος.</TextUnit>
    <TextUnit id="370" loc="385">ἰώ μοί μοι.</TextUnit>
    <TextUnit id="371" loc="386">μηδὲν μέγ' εἴπῃς: οὐχ ὁρᾷς ἵν' εἶ κακοῦ;</TextUnit>
    <TextUnit id="372" loc="387">ὦ Ζεῦ, προγόνων προπάτωρ,</TextUnit>
    <TextUnit id="373" loc="388">πῶς ἂν τὸν αἱμυλώτατον, ἐχθρὸν ἄλημα,</TextUnit>
    <TextUnit id="374" loc="390">τούς τε δισσάρχας ὀλέσσας βασιλῆς</TextUnit>
    <TextUnit id="375" loc="391">τέλος θάνοιμι καὐτός;</TextUnit>
    <TextUnit id="376" loc="392">ὅταν κατεύχῃ ταῦθ', ὁμοῦ κἀμοὶ θανεῖν</TextUnit>
    <TextUnit id="377" loc="393">εὔχου: τί γὰρ δεῖ ζῆν με σοῦ τεθνηκότος;</TextUnit>
    <TextUnit id="378" loc="394">ἰὼ</TextUnit>
    <TextUnit id="379" loc="395">σκότος, ἐμὸν φάος,</TextUnit>
    <TextUnit id="380" loc="396">ἔρεβος ὦ φαεννότατον, ὡς ἐμοί,</TextUnit>
    <TextUnit id="381" loc="397">ἕλεσθ' ἕλεσθέ μ' οἰκήτορα,</TextUnit>
    <TextUnit id="382" loc="398">ἕλεσθέ μ': οὔτε γὰρ θεῶν γένος οὔθ' ἁμερίων</TextUnit>
    <TextUnit id="383" loc="400">ἔτ' ἄξιος βλέπειν τιν' εἰς ὄνασιν ἀνθρώπων.</TextUnit>
    <TextUnit id="384" loc="401">ἀλλά μ' ἁ Διὸς</TextUnit>
    <TextUnit id="385" loc="402">ἀλκίμα θεὸς</TextUnit>
    <TextUnit id="386" loc="403">ὀλέθρι' αἰκίζει.</TextUnit>
    <TextUnit id="387" loc="404">ποῖ τις οὖν φύγῃ;</TextUnit>
    <TextUnit id="388" loc="405">ποῖ μολὼν μενῶ;</TextUnit>
    <TextUnit id="389" loc="405">εἰ τὰ μὲν φθίνει, φίλοι, τοιοῖσδ'</TextUnit>
    <TextUnit id="390" loc="406">ὁμοῦ πέλας, μώραις δ' ἄγραις προσκείμεθα,</TextUnit>
    <TextUnit id="391" loc="407">πᾶς δὲ στρατὸς δίπαλτος ἄν με</TextUnit>
    <TextUnit id="392" loc="408">χειρὶ φονεύοι.</TextUnit>
    <TextUnit id="393" loc="410">ὦ δυστάλαινα, τοιάδ' ἄνδρα χρήσιμον</TextUnit>
    <TextUnit id="394" loc="411">φωνεῖν, ἃ πρόσθεν οὗτος οὐκ ἔτλη ποτ' ἄν.</TextUnit>
    <TextUnit id="395" loc="412">ἰὼ</TextUnit>
    <TextUnit id="396" loc="413">πόροι ἁλίρροθοι</TextUnit>
    <TextUnit id="397" loc="414">πάραλά τ' ἄντρα καὶ νέμος ἐπάκτιον,</TextUnit>
    <TextUnit id="398" loc="415">πολὺν πολύν με δαρόν τε δὴ</TextUnit>
    <TextUnit id="399" loc="415">κατείχετ' ἀμφὶ Τροίαν χρόνον: ἀλλ' οὐκέτι μ', οὐκ</TextUnit>
    <TextUnit id="400" loc="416">ἔτ' ἀμπνοὰς ἔχοντα: τοῦτό τις φρονῶν ἴστω.</TextUnit>
    <TextUnit id="401" loc="417">ὦ Σκαμάνδριοι</TextUnit>
    <TextUnit id="402" loc="418">γείτονες ῥοαί,</TextUnit>
    <TextUnit id="403" loc="420">εὔφρονες ̓Αργείοις,</TextUnit>
    <TextUnit id="404" loc="421">οὐκέτ' ἄνδρα μὴ</TextUnit>
    <TextUnit id="405" loc="422">τόνδ' ἴδητ', ἔπος</TextUnit>
    <TextUnit id="406" loc="423">ἐξερῶ μέγ', οἷον οὔτινα</TextUnit>
    <TextUnit id="407" loc="425">Τροία στρατοῦ δέρχθη χθονὸς μολόντ' ἀπὸ</TextUnit>
    <TextUnit id="408" loc="426">̔Ελλανίδος: τανῦν δ' ἄτιμος</TextUnit>
    <TextUnit id="409" loc="427">ὧδε πρόκειμαι.</TextUnit>
    <TextUnit id="410" loc="428">οὔτοι ς' ἀπείργειν οὐδ' ὅπως ἐῶ λέγειν</TextUnit>
    <TextUnit id="411" loc="429">ἔχω, κακοῖς τοιοῖσδε συμπεπτωκότα.</TextUnit>
    <TextUnit id="412" loc="430">αἰαῖ: τίς ἄν ποτ' ᾤεθ' ὧδ' ἐπώνυμον</TextUnit>
    <TextUnit id="413" loc="431">τοὐμὸν ξυνοίσειν ὄνομα τοῖς ἐμοῖς κακοῖς;</TextUnit>
    <TextUnit id="414" loc="432">νῦν γὰρ πάρεστι καὶ δὶς αἰάζειν ἐμοὶ</TextUnit>
    <TextUnit id="415" loc="433">καὶ τρίς: τοιούτοις γὰρ κακοῖς ἐντυγχάνω:</TextUnit>
    <TextUnit id="416" loc="434">ὅτου πατὴρ μὲν τῆσδ' ἀπ' ̓Ιδαίας χθονὸς</TextUnit>
    <TextUnit id="417" loc="435">τὰ πρῶτα καλλιστεῖ' ἀριστεύσας στρατοῦ</TextUnit>
    <TextUnit id="418" loc="436">πρὸς οἶκον ἦλθε πᾶσαν εὔκλειαν φέρων:</TextUnit>
    <TextUnit id="419" loc="437">ἐγὼ δ' ὁ κείνου παῖς, τὸν αὐτὸν ἐς τόπον</TextUnit>
    <TextUnit id="420" loc="438">Τροίας ἐπελθὼν οὐκ ἐλάσσονι σθένει</TextUnit>
    <TextUnit id="421" loc="439">οὐδ' ἔργα μείω χειρὸς ἀρκέσας ἐμῆς,</TextUnit>
    <TextUnit id="422" loc="440">ἄτιμος ̓Αργείοισιν ὧδ' ἀπόλλυμαι.</TextUnit>
    <TextUnit id="423" loc="441">καίτοι τοσοῦτόν γ' ἐξεπίστασθαι δοκῶ:</TextUnit>
    <TextUnit id="424" loc="442">εἰ ζῶν ̓Αχιλλεὺς τῶν ὅπλων τῶν ὧν πέρι</TextUnit>
    <TextUnit id="425" loc="443">κρίνειν ἔμελλε κράτος ἀριστείας τινί,</TextUnit>
    <TextUnit id="426" loc="444">οὐκ ἄν τις αὔτ' ἔμαρψεν ἄλλος ἀντ' ἐμοῦ.</TextUnit>
    <TextUnit id="427" loc="445">νῦν δ' αὔτ' ̓Ατρεῖδαι φωτὶ παντουργῷ φρένας</TextUnit>
    <TextUnit id="428" loc="446">ἔπραξαν, ἀνδρὸς τοῦδ' ἀπώσαντες κράτη.</TextUnit>
    <TextUnit id="429" loc="447">κεἰ μὴ τόδ' ὄμμα καὶ φρένες διάστροφοι</TextUnit>
    <TextUnit id="430" loc="448">γνώμης ἀπῇξαν τῆς ἐμῆς, οὐκ ἄν ποτε</TextUnit>
    <TextUnit id="431" loc="449">δίκην κατ' ἄλλου φωτὸς ὧδ' ἐψήφισαν.</TextUnit>
    <TextUnit id="432" loc="450">νῦν δ' ἡ Διὸς γοργῶπις ἀδάματος θεὰ</TextUnit>
    <TextUnit id="433" loc="451">ἤδη μ' ἐπ' αὐτοῖς χεῖρ' ἐπεντύνοντ' ἐμὴν</TextUnit>
    <TextUnit id="434" loc="452">ἔσφηλεν, ἐμβαλοῦσα λυσσώδη νόσον,</TextUnit>
    <TextUnit id="435" loc="453">ὥστ' ἐν τοιοῖσδε χεῖρας αἱμάξαι βοτοῖς:</TextUnit>
    <TextUnit id="436" loc="454">κεῖνοι δ' ἐπεγγελῶσιν ἐκπεφευγότες,</TextUnit>
    <TextUnit id="437" loc="455">ἐμοῦ μὲν οὐχ ἑκόντος: εἰ δέ τις θεῶν</TextUnit>
    <TextUnit id="438" loc="456">βλάπτοι, φύγοι τἂν χὠ κακὸς τὸν κρείσσονα.</TextUnit>
    <TextUnit id="439" loc="457">καὶ νῦν τί χρὴ δρᾶν; ὅστις ἐμφανῶς θεοῖς</TextUnit>
    <TextUnit id="440" loc="458">ἐχθαίρομαι, μισεῖ δέ μ' ̔Ελλήνων στρατός,</TextUnit>
    <TextUnit id="441" loc="459">ἔχθει δὲ Τροία πᾶσα καὶ πεδία τάδε.</TextUnit>
    <TextUnit id="442" loc="460">πότερα πρὸς οἴκους, ναυλόχους λιπὼν ἕδρας</TextUnit>
    <TextUnit id="443" loc="461">μόνους τ' ̓Ατρείδας, πέλαγος Αἰγαῖον περῶ;</TextUnit>
    <TextUnit id="444" loc="462">καὶ ποῖον ὄμμα πατρὶ δηλώσω φανεὶς</TextUnit>
    <TextUnit id="445" loc="463">Τελαμῶνι; πῶς με τλήσεταί ποτ' εἰσιδεῖν</TextUnit>
    <TextUnit id="446" loc="464">γυμνὸν φανέντα τῶν ἀριστείων ἄτερ,</TextUnit>
    <TextUnit id="447" loc="465">ὧν αὐτὸς ἔσχε στέφανον εὐκλείας μέγαν;</TextUnit>
    <TextUnit id="448" loc="466">οὐκ ἔστι τοὔργον τλητόν. ἀλλὰ δῆτ' ἰὼν</TextUnit>
    <TextUnit id="449" loc="467">πρὸς ἔρυμα Τρώων, ξυμπεσὼν μόνος μόνοις</TextUnit>
    <TextUnit id="450" loc="468">καὶ δρῶν τι χρηστόν, εἶτα λοίσθιον θάνω;</TextUnit>
    <TextUnit id="451" loc="469">ἀλλ' ὧδέ γ' ̓Ατρείδας ἂν εὐφράναιμί που.</TextUnit>
    <TextUnit id="452" loc="470">οὐκ ἔστι ταῦτα. πεῖρά τις ζητητέα</TextUnit>
    <TextUnit id="453" loc="471">τοιάδ' ἀφ' ἧς γέροντι δηλώσω πατρὶ</TextUnit>
    <TextUnit id="454" loc="472">μή τοι φύσιν γ' ἄσπλαγχνος ἐκ κείνου γεγώς.</TextUnit>
    <TextUnit id="455" loc="473">αἰσχρὸν γὰρ ἄνδρα τοῦ μακροῦ χρῄζειν βίου,</TextUnit>
    <TextUnit id="456" loc="474">κακοῖσιν ὅστις μηδὲν ἐξαλλάσσεται.</TextUnit>
    <TextUnit id="457" loc="475">τί γὰρ παρ' ἦμαρ ἡμέρα τέρπειν ἔχει</TextUnit>
    <TextUnit id="458" loc="476">προσθεῖσα κἀναθεῖσα τοῦ γε κατθανεῖν;</TextUnit>
    <TextUnit id="459" loc="477">οὐκ ἂν πριαίμην οὐδενὸς λόγου βροτὸν</TextUnit>
    <TextUnit id="460" loc="478">ὅστις κεναῖσιν ἐλπίσιν θερμαίνεται:</TextUnit>
    <TextUnit id="461" loc="479">ἀλλ' ἢ καλῶς ζῆν ἢ καλῶς τεθνηκέναι</TextUnit>
    <TextUnit id="462" loc="480">τὸν εὐγενῆ χρή. πάντ' ἀκήκοας λόγον.</TextUnit>
    <TextUnit id="463" loc="481">οὐδεὶς ἐρεῖ ποθ' ὡς ὑπόβλητον λόγον,</TextUnit>
    <TextUnit id="464" loc="482">Αἴας, ἔλεξας, ἀλλὰ τῆς σαυτοῦ φρενός:</TextUnit>
    <TextUnit id="465" loc="483">παῦσαί γε μέντοι καὶ δὸς ἀνδράσιν φίλοις</TextUnit>
    <TextUnit id="466" loc="484">γνώμης κρατῆσαι, τάσδε φροντίδας μεθείς.</TextUnit>
    <TextUnit id="467" loc="485">ὦ δέσποτ' Αἴας, τῆς ἀναγκαίας τύχης</TextUnit>
    <TextUnit id="468" loc="486">οὐκ ἔστιν οὐδὲν μεῖζον ἀνθρώποις κακόν.</TextUnit>
    <TextUnit id="469" loc="487">ἐγὼ δ' ἐλευθέρου μὲν ἐξέφυν πατρός,</TextUnit>
    <TextUnit id="470" loc="488">εἴπερ τινὸς σθένοντος ἐν πλούτῳ Φρυγῶν:</TextUnit>
    <TextUnit id="471" loc="489">νῦν δ' εἰμὶ δούλη: θεοῖς γὰρ ὧδ' ἔδοξέ που</TextUnit>
    <TextUnit id="472" loc="490">καὶ σῇ μάλιστα χειρί. τοιγαροῦν, ἐπεὶ</TextUnit>
    <TextUnit id="473" loc="491">τὸ σὸν λέχος ξυνῆλθον, εὖ φρονῶ τὰ σά,</TextUnit>
    <TextUnit id="474" loc="492">καί ς' ἀντιάζω πρός τ' ἐφεστίου Διὸς</TextUnit>
    <TextUnit id="475" loc="493">εὐνῆς τε τῆς σῆς, ᾗ συνηλλάχθης ἐμοί,</TextUnit>
    <TextUnit id="476" loc="494">μή μ' ἀξιώσῃς βάξιν ἀλγεινὴν λαβεῖν</TextUnit>
    <TextUnit id="477" loc="495">τῶν σῶν ὑπ' ἐχθρῶν, χειρίαν ἐφείς τινι.</TextUnit>
    <TextUnit id="478" loc="496">ᾗ γὰρ θάνῃς σὺ καὶ τελευτήσας ἀφῇς,</TextUnit>
    <TextUnit id="479" loc="497">ταύτῃ νόμιζε κἀμὲ τῇ τόθ' ἡμέρᾳ</TextUnit>
    <TextUnit id="480" loc="498">βίᾳ ξυναρπασθεῖσαν ̓Αργείων ὕπο</TextUnit>
    <TextUnit id="481" loc="499">ξὺν παιδὶ τῷ σῷ δουλίαν ἕξειν τροφήν.</TextUnit>
    <TextUnit id="482" loc="500">καί τις πικρὸν πρόσφθεγμα δεσποτῶν ἐρεῖ</TextUnit>
    <TextUnit id="483" loc="501">λόγοις ἰάπτων: ἴδετε τὴν ὁμευνέτιν</TextUnit>
    <TextUnit id="484" loc="502">Αἴαντος, ὃς μέγιστον ἴσχυσεν στρατοῦ,</TextUnit>
    <TextUnit id="485" loc="503">οἵας λατρείας ἀνθ' ὅσου ζήλου τρέφει.</TextUnit>
    <TextUnit id="486" loc="504">τοιαῦτ' ἐρεῖ τις: κἀμὲ μὲν δαίμων ἐλᾷ,</TextUnit>
    <TextUnit id="487" loc="505">σοὶ δ' αἰσχρὰ τἄπη ταῦτα καὶ τῷ σῷ γένει.</TextUnit>
    <TextUnit id="488" loc="506">ἀλλ' αἴδεσαι μὲν πατέρα τὸν σὸν ἐν λυγρῷ</TextUnit>
    <TextUnit id="489" loc="507">γήρᾳ προλείπων, αἴδεσαι δὲ μητέρα</TextUnit>
    <TextUnit id="490" loc="508">πολλῶν ἐτῶν κληροῦχον, ἥ σε πολλάκις</TextUnit>
    <TextUnit id="491" loc="509">θεοῖς ἀρᾶται ζῶντα πρὸς δόμους μολεῖν:</TextUnit>
    <TextUnit id="492" loc="510">οἴκτιρε δ', ὦναξ, παῖδα τὸν σόν, εἰ νέας</TextUnit>
    <TextUnit id="493" loc="511">τροφῆς στερηθεὶς σοῦ διοίσεται μόνος</TextUnit>
    <TextUnit id="494" loc="512">ὑπ' ὀρφανιστῶν μὴ φίλων, ὅσον κακὸν</TextUnit>
    <TextUnit id="495" loc="513">κείνῳ τε κἀμοὶ τοῦθ', ὅταν θάνῃς, νεμεῖς.</TextUnit>
    <TextUnit id="496" loc="514">ἐμοὶ γὰρ οὐκέτ' ἔστιν εἰς ὅ τι βλέπω</TextUnit>
    <TextUnit id="497" loc="515">πλὴν σοῦ. σὺ γάρ μοι πατρίδ' ᾔστωσας δόρει,</TextUnit>
    <TextUnit id="498" loc="516">καὶ μητέρ' ἄλλη μοῖρα τὸν φύσαντά τε</TextUnit>
    <TextUnit id="499" loc="517">καθεῖλεν ̔́Αιδου θανασίμους οἰκήτορας.</TextUnit>
    <TextUnit id="500" loc="518">τίς δῆτ' ἐμοὶ γένοιτ' ἂν ἀντὶ σοῦ πατρίς;</TextUnit>
    <TextUnit id="501" loc="519">τίς πλοῦτος; ἐν σοὶ πᾶς' ἔγωγε σῴζομαι.</TextUnit>
    <TextUnit id="502" loc="520">ἀλλ' ἴσχε κἀμοῦ μνῆστιν: ἀνδρί τοι χρεὼν</TextUnit>
    <TextUnit id="503" loc="521">μνήμην προσεῖναι, τερπνὸν εἴ τί που πάθοι.</TextUnit>
    <TextUnit id="504" loc="522">χάρις χάριν γάρ ἐστιν ἡ τίκτους' ἀεί:</TextUnit>
    <TextUnit id="505" loc="523">ὅτου δ' ἀπορρεῖ μνῆστις εὖ πεπονθότος,</TextUnit>
    <TextUnit id="506" loc="524">οὐκ ἂν γένοιτ' ἔθ' οὗτος εὐγενὴς ἀνήρ.</TextUnit>
    <TextUnit id="507" loc="525">Αἴας, ἔχειν ς' ἂν οἶκτον ὡς κἀγὼ φρενὶ</TextUnit>
    <TextUnit id="508" loc="526">θέλοιμ' ἄν: αἰνοίης γὰρ ἂν τὰ τῆσδ' ἔπη.</TextUnit>
    <TextUnit id="509" loc="527">καὶ κάρτ' ἐπαίνου τεύξεται πρὸς γοῦν ἐμοῦ,</TextUnit>
    <TextUnit id="510" loc="528">ἐὰν μόνον τὸ ταχθὲν εὖ τολμᾷ τελεῖν.</TextUnit>
    <TextUnit id="511" loc="529">ἀλλ' ὦ φίλ' Αἴας, πάντ' ἔγωγε πείσομαι.</TextUnit>
    <TextUnit id="512" loc="530">κόμιζέ νύν μοι παῖδα τὸν ἐμόν, ὡς ἴδω.</TextUnit>
    <TextUnit id="513" loc="531">καὶ μὴν φόβοισί γ' αὐτὸν ἐξελυσάμην.</TextUnit>
    <TextUnit id="514" loc="532">ἐν τοῖσδε τοῖς κακοῖσιν; ἢ τί μοι λέγεις;</TextUnit>
    <TextUnit id="515" loc="533">μὴ σοί γέ που δύστηνος ἀντήσας θάνοι.</TextUnit>
    <TextUnit id="516" loc="534">πρέπον γέ τἂν ἦν δαίμονος τοὐμοῦ τόδε.</TextUnit>
    <TextUnit id="517" loc="535">ἀλλ' οὖν ἐγὼ 'φύλαξα τοῦτό γ' ἀρκέσαι.</TextUnit>
    <TextUnit id="518" loc="536">ἐπῄνες' ἔργον καὶ πρόνοιαν ἣν ἔθου.</TextUnit>
    <TextUnit id="519" loc="537">τί δῆτ' ἂν ὡς ἐκ τῶνδ' ἂν ὠφελοῖμί σε;</TextUnit>
    <TextUnit id="520" loc="538">δός μοι προσειπεῖν αὐτὸν ἐμφανῆ τ' ἰδεῖν.</TextUnit>
    <TextUnit id="521" loc="539">καὶ μὴν πέλας γε προσπόλοις φυλάσσεται.</TextUnit>
    <TextUnit id="522" loc="540">τί δῆτα μέλλει μὴ οὐ παρουσίαν ἔχειν;</TextUnit>
    <TextUnit id="523" loc="541">ὦ παῖ, πατὴρ καλεῖ σε. δεῦρο προσπόλων</TextUnit>
    <TextUnit id="524" loc="542">ἄγ' αὐτὸν ὅσπερ χερσὶν εὐθύνων κυρεῖς.</TextUnit>
    <TextUnit id="525" loc="543">ἕρποντι φωνεῖς ἢ λελειμμένῳ λόγων;</TextUnit>
    <TextUnit id="526" loc="544">καὶ δὴ κομίζει προσπόλων ὅδ' ἐγγύθεν.</TextUnit>
    <TextUnit id="527" loc="545">αἶρ' αὐτόν, αἶρε δεῦρο: ταρβήσει γὰρ οὒ</TextUnit>
    <TextUnit id="528" loc="546">νεοσφαγῆ που τόνδε προσλεύσσων φόνον,</TextUnit>
    <TextUnit id="529" loc="547">εἴπερ δικαίως ἔστ' ἐμὸς τὰ πατρόθεν.</TextUnit>
    <TextUnit id="530" loc="548">ἀλλ' αὐτίκ' ὠμοῖς αὐτὸν ἐν νόμοις πατρὸς</TextUnit>
    <TextUnit id="531" loc="549">δεῖ πωλοδαμνεῖν κἀξομοιοῦσθαι φύσιν.</TextUnit>
    <TextUnit id="532" loc="550">ὦ παῖ, γένοιο πατρὸς εὐτυχέστερος,</TextUnit>
    <TextUnit id="533" loc="551">τὰ δ' ἄλλ' ὅμοιος: καὶ γένοι' ἂν οὐ κακός.</TextUnit>
    <TextUnit id="534" loc="552">καίτοι σε καὶ νῦν τοῦτό γε ζηλοῦν ἔχω,</TextUnit>
    <TextUnit id="535" loc="553">ὁθούνεκ' οὐδὲν τῶνδ' ἐπαισθάνει κακῶν:</TextUnit>
    <TextUnit id="536" loc="554">ἐν τῷ φρονεῖν γὰρ μηδὲν ἥδιστος βίος,</TextUnit>
    <TextUnit id="537" loc="555">τὸ μὴ φρονεῖν γὰρ κάρτ' ἀνώδυνον κακόν</TextUnit>
    <TextUnit id="538" loc="556">ἕως τὸ χαίρειν καὶ τὸ λυπεῖσθαι μάθῃς.</TextUnit>
    <TextUnit id="539" loc="557">ὅταν δ' ἵκῃ πρὸς τοῦτο, δεῖ ς' ὅπως πατρὸς</TextUnit>
    <TextUnit id="540" loc="558">δείξεις ἐν ἐχθροῖς, οἷος ἐξ οἵου 'τράφης.</TextUnit>
    <TextUnit id="541" loc="559">τέως δὲ κούφοις πνεύμασιν βόσκου, νέαν</TextUnit>
    <TextUnit id="542" loc="560">ψυχὴν ἀτάλλων, μητρὶ τῇδε χαρμονήν.</TextUnit>
    <TextUnit id="543" loc="560">οὔτοι ς' ̓Αχαιῶν, οἶδα, μή τις ὑβρίσῃ</TextUnit>
    <TextUnit id="544" loc="561">στυγναῖσι λώβαις, οὐδὲ χωρὶς ὄντ' ἐμοῦ.</TextUnit>
    <TextUnit id="545" loc="562">τοῖον πυλωρὸν φύλακα Τεῦκρον ἀμφί σοι</TextUnit>
    <TextUnit id="546" loc="563">λείψω τροφῆ τ' ἄοκνον ἔμπα, κεἰ τανῦν</TextUnit>
    <TextUnit id="547" loc="564">τηλωπὸς οἰχνεῖ, δυσμενῶν θήραν ἔχων.</TextUnit>
    <TextUnit id="548" loc="565">ἀλλ', ἄνδρες ἀσπιστῆρες, ἐνάλιος λεώς,</TextUnit>
    <TextUnit id="549" loc="566">ὑμῖν τε κοινὴν τήνδ' ἐπισκήπτω χάριν,</TextUnit>
    <TextUnit id="550" loc="567">κείνῳ τ' ἐμὴν ἀγγείλατ' ἐντολήν, ὅπως</TextUnit>
    <TextUnit id="551" loc="568">τὸν παῖδα τόνδε πρὸς δόμους ἐμοὺς ἄγων</TextUnit>
    <TextUnit id="552" loc="569">Τελαμῶνι δείξει μητρί τ', ̓Εριβοίᾳ λέγω,</TextUnit>
    <TextUnit id="553" loc="570">ὥς σφιν γένηται γηροβοσκὸς εἰσαεί,</TextUnit>
    <TextUnit id="554" loc="571">μέχρις οὗ μυχοὺς κίχωσι τοῦ κάτω θεοῦ,</TextUnit>
    <TextUnit id="555" loc="572">καὶ τἀμὰ τεύχη μήτ' ἀγωνάρχαι τινὲς</TextUnit>
    <TextUnit id="556" loc="573">θήσους' ̓Αχαιοῖς μήθ' ὁ λυμεὼν ἐμός.</TextUnit>
    <TextUnit id="557" loc="574">ἀλλ' αὐτό μοι σύ, παῖ, λαβὼν ἐπώνυμον,</TextUnit>
    <TextUnit id="558" loc="575">Εὐρύσακες, ἴσχε διὰ πολυρράφου στρέφων</TextUnit>
    <TextUnit id="559" loc="576">πόρπακος, ἑπτάβοιον ἄρρηκτον σάκος:</TextUnit>
    <TextUnit id="560" loc="577">τὰ δ' ἄλλα τεύχη κοίν' ἐμοὶ τεθάψεται.</TextUnit>
    <TextUnit id="561" loc="578">ἀλλ' ὡς τάχος τὸν παῖδα τόνδ' ἤδη δέχου</TextUnit>
    <TextUnit id="562" loc="579">καὶ δῶμα πάκτου, μηδ' ἐπισκήνους γόους</TextUnit>
    <TextUnit id="563" loc="580">δάκρυε: κάρτα τοι φιλοίκτιστον γυνή.</TextUnit>
    <TextUnit id="564" loc="581">πύκαζε θᾶσσον: οὐ πρὸς ἰατροῦ σοφοῦ</TextUnit>
    <TextUnit id="565" loc="582">θρηνεῖν ἐπῳδὰς πρὸς τομῶντι πήματι.</TextUnit>
    <TextUnit id="566" loc="583">δέδοικ' ἀκούων τήνδε τὴν προθυμίαν:</TextUnit>
    <TextUnit id="567" loc="584">οὐ γάρ μ' ἀρέσκει γλῶσσά σου τεθηγμένη.</TextUnit>
    <TextUnit id="568" loc="585">ὦ δέσποτ' Αἴας, τί ποτε δρασείεις φρενί;</TextUnit>
    <TextUnit id="569" loc="586">μὴ κρῖνε, μὴ 'ξέταζε: σωφρονεῖν καλόν.</TextUnit>
    <TextUnit id="570" loc="587">οἴμ' ὡς ἀθυμῶ: καί σε πρὸς τοῦ σοῦ τέκνου</TextUnit>
    <TextUnit id="571" loc="588">καὶ θεῶν ἱκνοῦμαι, μὴ προδοὺς ἡμᾶς γένῃ.</TextUnit>
    <TextUnit id="572" loc="589">ἄγαν γε λυπεῖς: οὐ κάτοισθ' ἐγὼ θεοῖς</TextUnit>
    <TextUnit id="573" loc="590">ὡς οὐδὲν ἀρκεῖν εἴμ' ὀφειλέτης ἔτι;    εὔφημα φώνει.    τοῖς ἀκούουσιν λέγε.    σὺ δ' οὐχὶ πείσει;    πόλλ' ἄγαν ἤδη θροεῖς.    ταρβῶ γάρ, ὦναξ.    οὐ ξυνέρξεθ' ὡς τάχος;    πρὸς θεῶν, μαλάσσου.    μῶρά μοι δοκεῖς φρονεῖν,</TextUnit>
    <TextUnit id="574" loc="595">εἰ τοὐμὸν ἦθος ἄρτι παιδεύειν νοεῖς.</TextUnit>
    <TextUnit id="575" loc="596">ὦ κλεινὰ Σαλαμίς, σὺ μέν που</TextUnit>
    <TextUnit id="576" loc="597">ναίεις ἁλίπλακτος, εὐδαίμων,</TextUnit>
    <TextUnit id="577" loc="598">πᾶσιν περίφαντος ἀεί:</TextUnit>
    <TextUnit id="578" loc="600">ἐγὼ δ' ὁ τλάμων παλαιὸς ἀφ' οὗ χρόνος</TextUnit>
    <TextUnit id="579" loc="601">̓Ιδαῖα μίμνων λειμώνι' ἔπαυλα μηνῶν</TextUnit>
    <TextUnit id="580" loc="602">ἀνήριθμος αἰὲν εὐνῶμαι</TextUnit>
    <TextUnit id="581" loc="605">χρόνῳ τρυχόμενος,</TextUnit>
    <TextUnit id="582" loc="606">κακὰν ἐλπίδ' ἔχων</TextUnit>
    <TextUnit id="583" loc="607">ἔτι μέ ποτ' ἀνύσειν</TextUnit>
    <TextUnit id="584" loc="608">τὸν ἀπότροπον ἀί̈δηλον ̔́Αιδαν.</TextUnit>
    <TextUnit id="585" loc="609">καί μοι δυσθεράπευτος Αἴας</TextUnit>
    <TextUnit id="586" loc="610">ξύνεστιν ἔφεδρος, ὤμοι μοι,</TextUnit>
    <TextUnit id="587" loc="611">θείᾳ μανίᾳ ξύναυλος:</TextUnit>
    <TextUnit id="588" loc="612">ὃν ἐξεπέμψω πρὶν δή ποτε θουρίῳ</TextUnit>
    <TextUnit id="589" loc="613">κρατοῦντ' ἐν ̓́Αρει: νῦν δ' αὖ φρενὸς οἰοβώτας</TextUnit>
    <TextUnit id="590" loc="615">φίλοις μέγα πένθος ηὕρηται.</TextUnit>
    <TextUnit id="591" loc="616">τὰ πρὶν δ' ἔργα χεροῖν</TextUnit>
    <TextUnit id="592" loc="617">μεγίστας ἀρετᾶς</TextUnit>
    <TextUnit id="593" loc="620">ἄφιλα παρ' ἀφίλοις</TextUnit>
    <TextUnit id="594" loc="621">ἔπες' ἔπεσε μελέοις ̓Ατρείδαις.</TextUnit>
    <TextUnit id="595" loc="622">ἦ που παλαιᾷ μὲν σύντροφος ἁμέρᾳ,</TextUnit>
    <TextUnit id="596" loc="625">λευκῷ δὲ γήρᾳ μάτηρ νιν ὅταν νοσοῦντα</TextUnit>
    <TextUnit id="597" loc="626">φρενομόρως ἀκούσῃ,</TextUnit>
    <TextUnit id="598" loc="627">αἴλινον αἴλινον</TextUnit>
    <TextUnit id="599" loc="628">οὐδ' οἰκτρᾶς γόον ὄρνιθος ἀηδοῦς</TextUnit>
    <TextUnit id="600" loc="630">ἥσει δύσμορος, ἀλλ' ὀξυτόνους μὲν ᾠδὰς</TextUnit>
    <TextUnit id="601" loc="631">θρηνήσει, χερόπλακτοι δ'</TextUnit>
    <TextUnit id="602" loc="632">ἐν στέρνοισι πεσοῦνται</TextUnit>
    <TextUnit id="603" loc="633">δοῦποι καὶ πολιᾶς ἄμυγμα χαίτας.</TextUnit>
    <TextUnit id="604" loc="635">κρείσσων παρ' ̔́Αιδᾳ κεύθων ὁ νοσῶν μάταν,</TextUnit>
    <TextUnit id="605" loc="636">ὃς ἐκ πατρῴας ἥκων γενεᾶς ἄριστος</TextUnit>
    <TextUnit id="606" loc="637">πολυπόνων ̓Αχαιῶν,</TextUnit>
    <TextUnit id="607" loc="638">οὐκέτι συντρόφοις</TextUnit>
    <TextUnit id="608" loc="640">ὀργαῖς ἔμπεδος, ἀλλ' ἐκτὸς ὁμιλεῖ.</TextUnit>
    <TextUnit id="609" loc="641">ὦ τλᾶμον πάτερ, οἵαν σε μένει πυθέσθαι</TextUnit>
    <TextUnit id="610" loc="642">παιδὸς δύσφορον ἄταν,</TextUnit>
    <TextUnit id="611" loc="643">ἃν οὔπω τις ἔθρεψεν</TextUnit>
    <TextUnit id="612" loc="645">αἰὼν Αἰακιδᾶν ἄτερθε τοῦδε.</TextUnit>
    <TextUnit id="613" loc="646">ἅπανθ' ὁ μακρὸς κἀναρίθμητος χρόνος</TextUnit>
    <TextUnit id="614" loc="647">φύει τ' ἄδηλα καὶ φανέντα κρύπτεται:</TextUnit>
    <TextUnit id="615" loc="648">κοὐκ ἔστ' ἄελπτον οὐδέν, ἀλλ' ἁλίσκεται</TextUnit>
    <TextUnit id="616" loc="649">χὠ δεινὸς ὅρκος χαἰ περισκελεῖς φρένες.</TextUnit>
    <TextUnit id="617" loc="650">κἀγὼ γάρ, ὃς τὰ δείν' ἐκαρτέρουν τότε,</TextUnit>
    <TextUnit id="618" loc="651">βαφῇ σίδηρος ὣς ἐθηλύνθην στόμα</TextUnit>
    <TextUnit id="619" loc="652">πρὸς τῆσδε τῆς γυναικός: οἰκτίρω δέ νιν</TextUnit>
    <TextUnit id="620" loc="653">χήραν παρ' ἐχθροῖς παῖδά τ' ὀρφανὸν λιπεῖν.</TextUnit>
    <TextUnit id="621" loc="654">ἀλλ' εἶμι πρός τε λουτρὰ καὶ παρακτίους</TextUnit>
    <TextUnit id="622" loc="655">λειμῶνας, ὡς ἂν λύμαθ' ἁγνίσας ἐμὰ</TextUnit>
    <TextUnit id="623" loc="656">μῆνιν βαρεῖαν ἐξαλύξωμαι θεᾶς:</TextUnit>
    <TextUnit id="624" loc="657">μολών τε χῶρον ἔνθ' ἂν ἀστιβῆ κίχω,</TextUnit>
    <TextUnit id="625" loc="658">κρύψω τόδ' ἔγχος τοὐμόν, ἔχθιστον βελῶν,</TextUnit>
    <TextUnit id="626" loc="659">γαίας ὀρύξας ἔνθα μή τις ὄψεται:</TextUnit>
    <TextUnit id="627" loc="660">ἀλλ' αὐτὸ νὺξ ̔́Αιδης τε σῳζόντων κάτω.</TextUnit>
    <TextUnit id="628" loc="661">ἐγὼ γὰρ ἐξ οὗ χειρὶ τοῦτ' ἐδεξάμην</TextUnit>
    <TextUnit id="629" loc="662">παρ' ̔́Εκτορος δώρημα δυσμενεστάτου,</TextUnit>
    <TextUnit id="630" loc="663">οὔπω τι κεδνὸν ἔσχον ̓Αργείων πάρα.</TextUnit>
    <TextUnit id="631" loc="664">ἀλλ' ἔστ' ἀληθὴς ἡ βροτῶν παροιμία,</TextUnit>
    <TextUnit id="632" loc="665">ἐχθρῶν ἄδωρα δῶρα κοὐκ ὀνήσιμα.</TextUnit>
    <TextUnit id="633" loc="666">τοιγὰρ τὸ λοιπὸν εἰσόμεσθα μὲν θεοῖς</TextUnit>
    <TextUnit id="634" loc="667">εἴκειν, μαθησόμεσθα δ' ̓Ατρείδας σέβειν.</TextUnit>
    <TextUnit id="635" loc="668">ἄρχοντές εἰσιν, ὥσθ' ὑπεικτέον. τί μήν;</TextUnit>
    <TextUnit id="636" loc="669">καὶ γὰρ τὰ δεινὰ καὶ τὰ καρτερώτατα</TextUnit>
    <TextUnit id="637" loc="670">ἕτοιμ' ὑπείκει: τοῦτο μὲν νιφοστιβεῖς</TextUnit>
    <TextUnit id="638" loc="671">χειμῶνες ἐκχωροῦσιν εὐκάρπῳ θέρει:</TextUnit>
    <TextUnit id="639" loc="672">ἐξίσταται δὲ νυκτὸς αἰανὴς κύκλος</TextUnit>
    <TextUnit id="640" loc="673">τῇ λευκοπώλῳ φέγγος ἡμέρᾳ φλέγειν:</TextUnit>
    <TextUnit id="641" loc="674">δεινῶν τ' ἄημα πνευμάτων ἐκοίμισε</TextUnit>
    <TextUnit id="642" loc="675">στένοντα πόντον: ἐν δ' ὁ παγκρατὴς ὕπνος</TextUnit>
    <TextUnit id="643" loc="676">λύει πεδήσας, οὐδ' ἀεὶ λαβὼν ἔχει.</TextUnit>
    <TextUnit id="644" loc="677">ἡμεῖς δὲ πῶς οὐ γνωσόμεσθα σωφρονεῖν;</TextUnit>
    <TextUnit id="645" loc="678">ἔγωγ': ἐπίσταμαι γὰρ ἀρτίως ὅτι</TextUnit>
    <TextUnit id="646" loc="679">ὅ τ' ἐχθρὸς ἡμῖν ἐς τοσόνδ' ἐχθαρτέος,</TextUnit>
    <TextUnit id="647" loc="680">ὡς καὶ φιλήσων αὖθις, ἔς τε τὸν φίλον</TextUnit>
    <TextUnit id="648" loc="681">τοσαῦθ' ὑπουργῶν ὠφελεῖν βουλήσομαι,</TextUnit>
    <TextUnit id="649" loc="682">ὡς αἰὲν οὐ μενοῦντα: τοῖς πολλοῖσι γὰρ</TextUnit>
    <TextUnit id="650" loc="683">βροτῶν ἄπιστός ἐσθ' ἑταιρείας λιμήν.</TextUnit>
    <TextUnit id="651" loc="684">ἀλλ' ἀμφὶ μὲν τούτοισιν εὖ σχήσει: σὺ δὲ</TextUnit>
    <TextUnit id="652" loc="685">ἔσω θεοῖς ἐλθοῦσα διὰ τάχους, γύναι,</TextUnit>
    <TextUnit id="653" loc="686">εὔχου τελεῖσθαι τοὐμὸν ὧν ἐρᾷ κέαρ.</TextUnit>
    <TextUnit id="654" loc="687">ὑμεῖς δ', ἑταῖροι, ταὐτὰ τῇδέ μοι τάδε</TextUnit>
    <TextUnit id="655" loc="688">τιμᾶτε, Τεύκρῳ τ', ἢν μόλῃ, σημήνατε</TextUnit>
    <TextUnit id="656" loc="689">μέλειν μὲν ἡμῶν, εὐνοεῖν δ' ὑμῖν ἅμα.</TextUnit>
    <TextUnit id="657" loc="690">ἐγὼ γὰρ εἶμ' ἐκεῖς' ὅποι πορευτέον:</TextUnit>
    <TextUnit id="658" loc="691">ὑμεῖς δ' ἃ φράζω δρᾶτε, καὶ τάχ' ἄν μ' ἴσως</TextUnit>
    <TextUnit id="659" loc="692">πύθοισθε, κεἰ νῦν δυστυχῶ, σεσωσμένον.</TextUnit>
    <TextUnit id="660" loc="693">ἔφριξ' ἔρωτι, περιχαρὴς δ' ἀνεπτόμαν.</TextUnit>
    <TextUnit id="661" loc="694">ἰὼ ἰὼ Πὰν Πάν,</TextUnit>
    <TextUnit id="662" loc="695">ὦ Πὰν Πὰν ἁλίπλαγκτε, Κυλλανίας χιονοκτύπου</TextUnit>
    <TextUnit id="663" loc="696">πετραίας ἀπὸ δειράδος φάνηθ', ὦ</TextUnit>
    <TextUnit id="664" loc="697">θεῶν χοροποί' ἄναξ, ὅπως μοι</TextUnit>
    <TextUnit id="665" loc="700">Νύσια Κνώσι' ὀρχήματ' αὐτοδαῆ ξυνὼν ἰάψῃς:</TextUnit>
    <TextUnit id="666" loc="701">νῦν γὰρ ἐμοὶ μέλει χορεῦσαι.</TextUnit>
    <TextUnit id="667" loc="702">̓Ικαρίων δ' ὑπὲρ πελαγέων μολὼν ἄναξ ̓Απόλλων</TextUnit>
    <TextUnit id="668" loc="705">ὁ Δάλιος εὔγνωστος</TextUnit>
    <TextUnit id="669" loc="706">ἐμοὶ ξυνείη διὰ παντὸς εὔφρων.</TextUnit>
    <TextUnit id="670" loc="707">ἔλυσεν αἰνὸν ἄχος ἀπ' ὀμμάτων ̓́Αρης.</TextUnit>
    <TextUnit id="671" loc="708">ἰὼ ἰώ, νῦν αὖ,</TextUnit>
    <TextUnit id="672" loc="709">νῦν, ὦ Ζεῦ, πάρα λευκὸν εὐάμερον πελάσαι φάος</TextUnit>
    <TextUnit id="673" loc="710">θοᾶν ὠκυάλων νεῶν, ὅτ' Αἴας</TextUnit>
    <TextUnit id="674" loc="711">λαθίπονος πάλιν, θεῶν δ' αὖ</TextUnit>
    <TextUnit id="675" loc="712">πάνθυτα θέσμι' ἐξήνυς' εὐνομίᾳ σέβων μεγίστᾳ.</TextUnit>
    <TextUnit id="676" loc="713">πάνθ' ὁ μέγας χρόνος μαραίνει,</TextUnit>
    <TextUnit id="677" loc="715">κοὐδὲν ἀναύδατον φατίσαιμ' ἄν, εὖτέ γ' ἐξ ἀέλπτων</TextUnit>
    <TextUnit id="678" loc="716">Αἴας μετανεγνώσθη</TextUnit>
    <TextUnit id="679" loc="717">θυμοῦ τ' ̓Ατρείδαις μεγάλων τε νεικέων.</TextUnit>
    <TextUnit id="680" loc="718">ἄνδρες φίλοι, τὸ πρῶτον ἀγγεῖλαι θέλω:</TextUnit>
    <TextUnit id="681" loc="720">Τεῦκρος πάρεστιν ἄρτι Μυσίων ἀπὸ</TextUnit>
    <TextUnit id="682" loc="721">κρημνῶν: μέσον δὲ προσμολὼν στρατήγιον</TextUnit>
    <TextUnit id="683" loc="722">κυδάζεται τοῖς πᾶσιν ̓Αργείοις ὁμοῦ.</TextUnit>
    <TextUnit id="684" loc="723">στείχοντα γὰρ πρόσωθεν αὐτὸν ἐν κύκλῳ</TextUnit>
    <TextUnit id="685" loc="724">μαθόντες ἀμφέστησαν, εἶτ' ὀνείδεσιν</TextUnit>
    <TextUnit id="686" loc="725">ἤρασσον ἔνθεν κἄνθεν οὔτις ἔσθ' ὃς οὔ,</TextUnit>
    <TextUnit id="687" loc="726">τὸν τοῦ μανέντος κἀπιβουλευτοῦ στρατοῦ</TextUnit>
    <TextUnit id="688" loc="727">ξύναιμον ἀποκαλοῦντες, ὡς οὐκ ἀρκέσοι</TextUnit>
    <TextUnit id="689" loc="728">τὸ μὴ οὐ πέτροισι πᾶς καταξανθεὶς θανεῖν:</TextUnit>
    <TextUnit id="690" loc="729">ὥστ' εἰς τοσοῦτον ἦλθον ὥστε καὶ χεροῖν</TextUnit>
    <TextUnit id="691" loc="730">κολεῶν ἐρυστὰ διεπεραιώθη ξίφη.</TextUnit>
    <TextUnit id="692" loc="731">λήγει δ' ἔρις δραμοῦσα τοῦ προσωτάτω</TextUnit>
    <TextUnit id="693" loc="732">ἀνδρῶν γερόντων ἐν ξυναλλαγῇ λόγου.</TextUnit>
    <TextUnit id="694" loc="733">ἀλλ' ἡμὶν Αἴας ποῦ 'στιν, ὡς φράσω τάδε;</TextUnit>
    <TextUnit id="695" loc="734">τοῖς κυρίοις γὰρ πάντα χρὴ δηλοῦν λόγον.</TextUnit>
    <TextUnit id="696" loc="735">οὐκ ἔνδον, ἀλλὰ φροῦδος ἀρτίως, νέας</TextUnit>
    <TextUnit id="697" loc="736">βουλὰς νέοισιν ἐγκαταζεύξας τρόποις.</TextUnit>
    <TextUnit id="698" loc="737">ἰοὺ ἰού:</TextUnit>
    <TextUnit id="699" loc="738">βραδεῖαν ἡμᾶς ἆρ' ὁ τήνδε τὴν ὁδὸν</TextUnit>
    <TextUnit id="700" loc="739">πέμπων ἔπεμψεν ἢ 'φάνην ἐγὼ βραδύς.</TextUnit>
    <TextUnit id="701" loc="740">τί δ' ἐστὶ χρείας τῆσδ' ὑπεσπανισμένον;</TextUnit>
    <TextUnit id="702" loc="741">τὸν ἄνδρ' ἀπηύδα Τεῦκρος ἔνδοθεν στέγης</TextUnit>
    <TextUnit id="703" loc="742">μὴ 'ξω παρήκειν, πρὶν παρὼν αὐτὸς τύχῃ.</TextUnit>
    <TextUnit id="704" loc="743">ἀλλ' οἴχεταί τοι, πρὸς τὸ κέρδιστον τραπεὶς</TextUnit>
    <TextUnit id="705" loc="744">γνώμης, θεοῖσιν ὡς καταλλαχθῇ χόλου.</TextUnit>
    <TextUnit id="706" loc="745">ταῦτ' ἐστὶ τἄπη μωρίας πολλῆς πλέα,</TextUnit>
    <TextUnit id="707" loc="746">εἴπερ τι Κάλχας εὖ φρονῶν μαντεύεται.</TextUnit>
    <TextUnit id="708" loc="747">ποῖον; τί δ' εἰδὼς τοῦδε πράγματος πάρει;</TextUnit>
    <TextUnit id="709" loc="748">τοσοῦτον οἶδα καὶ παρὼν ἐτύγχανον.</TextUnit>
    <TextUnit id="710" loc="749">ἐκ γὰρ συνέδρου καὶ τυραννικοῦ κύκλου</TextUnit>
    <TextUnit id="711" loc="750">Κάλχας μεταστὰς οἶος ̓Ατρειδῶν δίχα,</TextUnit>
    <TextUnit id="712" loc="751">εἰς χεῖρα Τεύκρου δεξιὰν φιλοφρόνως</TextUnit>
    <TextUnit id="713" loc="752">θεὶς εἶπε κἀπέσκηψε, παντοίᾳ τέχνῃ</TextUnit>
    <TextUnit id="714" loc="753">εἶρξαι κατ' ἦμαρ τοὐμφανὲς τὸ νῦν τόδε</TextUnit>
    <TextUnit id="715" loc="754">Αἴανθ' ὑπὸ σκηναῖσι μηδ' ἀφέντ' ἐᾶν,</TextUnit>
    <TextUnit id="716" loc="755">εἰ ζῶντ' ἐκεῖνον εἰσιδεῖν θέλοι ποτέ.</TextUnit>
    <TextUnit id="717" loc="756">ἐλᾷ γὰρ αὐτὸν τῇδε θἠμέρᾳ μόνῃ</TextUnit>
    <TextUnit id="718" loc="757">δίας ̓Αθάνας μῆνις, ὡς ἔφη λέγων.</TextUnit>
    <TextUnit id="719" loc="758">τὰ γὰρ περισσὰ κἀνόνητα σώματα</TextUnit>
    <TextUnit id="720" loc="759">πίπτειν βαρείαις πρὸς θεῶν δυσπραξίαις</TextUnit>
    <TextUnit id="721" loc="760">ἔφασχ' ὁ μάντις, ὅστις ἀνθρώπου φύσιν</TextUnit>
    <TextUnit id="722" loc="761">βλαστὼν ἔπειτα μὴ κατ' ἄνθρωπον φρονῇ.</TextUnit>
    <TextUnit id="723" loc="762">κεῖνος δ' ἀπ' οἴκων εὐθὺς ἐξορμώμενος</TextUnit>
    <TextUnit id="724" loc="763">ἄνους καλῶς λέγοντος ηὑρέθη πατρός.</TextUnit>
    <TextUnit id="725" loc="764">ὁ μὲν γὰρ αὐτὸν ἐννέπει: τέκνον, δόρει</TextUnit>
    <TextUnit id="726" loc="765">βούλου κρατεῖν μέν, σὺν θεῷ δ' ἀεὶ κρατεῖν.</TextUnit>
    <TextUnit id="727" loc="766">ὁ δ' ὑψικόμπως κἀφρόνως ἠμείψατο:</TextUnit>
    <TextUnit id="728" loc="767">πάτερ, θεοῖς μὲν κἂν ὁ μηδὲν ὢν ὁμοῦ</TextUnit>
    <TextUnit id="729" loc="768">κράτος κατακτήσαιτ': ἐγὼ δὲ καὶ δίχα</TextUnit>
    <TextUnit id="730" loc="769">κείνων πέποιθα τοῦτ' ἐπισπάσειν κλέος.</TextUnit>
    <TextUnit id="731" loc="770">τοσόνδ' ἐκόμπει μῦθον. εἶτα δεύτερον</TextUnit>
    <TextUnit id="732" loc="771">δίας ̓Αθάνας, ἡνίκ' ὀτρύνουσά νιν</TextUnit>
    <TextUnit id="733" loc="772">ηὐδᾶτ' ἐπ' ἐχθροῖς χεῖρα φοινίαν τρέπειν,</TextUnit>
    <TextUnit id="734" loc="773">τότ' ἀντιφωνεῖ δεινὸν ἄρρητόν τ' ἔπος:</TextUnit>
    <TextUnit id="735" loc="774">ἄνασσα, τοῖς ἄλλοισιν ̓Αργείων πέλας</TextUnit>
    <TextUnit id="736" loc="775">ἵστω, καθ' ἡμᾶς δ' οὔποτ' ἐκρήξει μάχη.</TextUnit>
    <TextUnit id="737" loc="776">τοιοῖσδέ τοι λόγοισιν ἀστεργῆ θεᾶς</TextUnit>
    <TextUnit id="738" loc="777">ἐκτήσατ' ὀργήν, οὐ κατ' ἄνθρωπον φρονῶν.</TextUnit>
    <TextUnit id="739" loc="778">ἀλλ' εἴπερ ἔστι τῇδε θἠμέρᾳ, τάχ' ἂν</TextUnit>
    <TextUnit id="740" loc="779">γενοίμεθ' αὐτοῦ σὺν θεῷ σωτήριοι.</TextUnit>
    <TextUnit id="741" loc="780">τοσαῦθ' ὁ μάντις εἶφ': ὁ δ' εὐθὺς ἐξ ἕδρας</TextUnit>
    <TextUnit id="742" loc="781">πέμπει με σοὶ φέροντα τάσδ' ἐπιστολὰς</TextUnit>
    <TextUnit id="743" loc="782">Τεῦκρος φυλάσσειν. εἰ δ' ἀπεστερήμεθα,</TextUnit>
    <TextUnit id="744" loc="783">οὐκ ἔστιν ἁνὴρ κεῖνος, εἰ Κάλχας σοφός.</TextUnit>
    <TextUnit id="745" loc="784">ὦ δαί̈α Τέκμησσα, δύσμορον γένος,</TextUnit>
    <TextUnit id="746" loc="785">ὅρα μολοῦσα τόνδ' ὁποῖ' ἔπη θροεῖ:</TextUnit>
    <TextUnit id="747" loc="786">ξυρεῖ γὰρ ἐν χρῷ τοῦτο μὴ χαίρειν τινά.</TextUnit>
    <TextUnit id="748" loc="787">τί μ' αὖ τάλαιναν, ἀρτίως πεπαυμένην</TextUnit>
    <TextUnit id="749" loc="788">κακῶν ἀτρύτων, ἐξ ἕδρας ἀνίστατε;</TextUnit>
    <TextUnit id="750" loc="789">τοῦδ' εἰσάκουε τἀνδρός, ὡς ἥκει φέρων</TextUnit>
    <TextUnit id="751" loc="790">Αἴαντος ἡμῖν πρᾶξιν ἣν ἤλγης' ἐγώ.</TextUnit>
    <TextUnit id="752" loc="791">οἴμοι, τί φής, ἄνθρωπε; μῶν ὀλώλαμεν;</TextUnit>
    <TextUnit id="753" loc="792">οὐκ οἶδα τὴν σὴν πρᾶξιν, Αἴαντος δ' ὅτι,</TextUnit>
    <TextUnit id="754" loc="793">θυραῖος εἴπερ ἐστίν, οὐ θαρσῶ πέρι.</TextUnit>
    <TextUnit id="755" loc="794">καὶ μὴν θυραῖος, ὥστε μ' ὠδίνειν τί φής.</TextUnit>
    <TextUnit id="756" loc="795">ἐκεῖνον εἴργειν Τεῦκρος ἐξεφίεται</TextUnit>
    <TextUnit id="757" loc="796">σκηνῆς ὕπαυλον μηδ' ἀφιέναι μόνον.</TextUnit>
    <TextUnit id="758" loc="797">ποῦ δ' ἐστὶ Τεῦκρος, κἀπὶ τῷ λέγει τάδε;</TextUnit>
    <TextUnit id="759" loc="798">πάρεστ' ἐκεῖνος ἄρτι: τήνδε δ' ἔξοδον</TextUnit>
    <TextUnit id="760" loc="799">ὀλεθρίαν Αἴαντος ἐλπίζει φέρειν.</TextUnit>
    <TextUnit id="761" loc="800">οἴμοι τάλαινα, τοῦ ποτ' ἀνθρώπων μαθών;</TextUnit>
    <TextUnit id="762" loc="801">τοῦ Θεστορείου μάντεως, καθ' ἡμέραν</TextUnit>
    <TextUnit id="763" loc="802">τὴν νῦν, ὅτ' αὐτῷ θάνατον ἢ βίον φέρει.</TextUnit>
    <TextUnit id="764" loc="803">οἲ 'γώ, φίλοι, πρόστητ' ἀναγκαίας τύχης,</TextUnit>
    <TextUnit id="765" loc="804">καὶ σπεύσαθ', οἱ μὲν Τεῦκρον ἐν τάχει μολεῖν,</TextUnit>
    <TextUnit id="766" loc="805">οἱ δ' ἑσπέρους ἀγκῶνας, οἱ δ' ἀντηλίους</TextUnit>
    <TextUnit id="767" loc="806">ζητεῖτ' ἰόντες τἀνδρὸς ἔξοδον κακήν.</TextUnit>
    <TextUnit id="768" loc="807">ἔγνωκα γὰρ δὴ φωτὸς ἠπατημένη</TextUnit>
    <TextUnit id="769" loc="808">καὶ τῆς παλαιᾶς χάριτος ἐκβεβλημένη.</TextUnit>
    <TextUnit id="770" loc="809">οἴμοι, τί δράσω, τέκνον; οὐχ ἱδρυτέον:</TextUnit>
    <TextUnit id="771" loc="810">ἀλλ' εἶμι κἀγὼ κεῖς' ὅποιπερ ἂν σθένω.</TextUnit>
    <TextUnit id="772" loc="811">χωρῶμεν, ἐγκονῶμεν, οὐχ ἕδρας ἀκμὴ</TextUnit>
    <TextUnit id="773" loc="812">σῴζειν θέλοντας ἄνδρα γ' ὃς σπεύδῃ θανεῖν.</TextUnit>
    <TextUnit id="774" loc="813">χωρεῖν ἕτοιμος, κοὐ λόγῳ δείξω μόνον:</TextUnit>
    <TextUnit id="775" loc="814">τάχος γὰρ ἔργου καὶ ποδῶν ἅμ' ἕψεται,</TextUnit>
    <TextUnit id="776" loc="815">ὁ μὲν σφαγεὺς ἕστηκεν ᾗ τομώτατος</TextUnit>
    <TextUnit id="777" loc="816">γένοιτ' ἄν, εἴ τῳ καὶ λογίζεσθαι σχολή:</TextUnit>
    <TextUnit id="778" loc="817">δῶρον μὲν ἀνδρὸς ̔́Εκτορος ξένων ἐμοὶ</TextUnit>
    <TextUnit id="779" loc="818">μάλιστα μισηθέντος ἐχθίστου θ' ὁρᾶν:</TextUnit>
    <TextUnit id="780" loc="819">πέπηγε δ' ἐν γῇ πολεμίᾳ τῇ Τρῳάδι,</TextUnit>
    <TextUnit id="781" loc="820">σιδηροβρῶτι θηγάνῃ νεηκονής:</TextUnit>
    <TextUnit id="782" loc="821">ἔπηξα δ' αὐτὸν εὖ περιστείλας ἐγώ,</TextUnit>
    <TextUnit id="783" loc="822">εὐνούστατον τῷδ' ἀνδρὶ διὰ τάχους θανεῖν.</TextUnit>
    <TextUnit id="784" loc="823">οὕτω μὲν εὐσκευοῦμεν: ἐκ δὲ τῶνδέ μοι</TextUnit>
    <TextUnit id="785" loc="824">σὺ πρῶτος, ὦ Ζεῦ, καὶ γὰρ εἰκός, ἄρκεσον.</TextUnit>
    <TextUnit id="786" loc="825">αἰτήσομαι δέ ς' οὐ μακρὸν γέρας λαχεῖν.</TextUnit>
    <TextUnit id="787" loc="826">πέμψον τιν' ἡμῖν ἄγγελον, κακὴν φάτιν</TextUnit>
    <TextUnit id="788" loc="827">Τεύκρῳ φέροντα, πρῶτος ὥς με βαστάσῃ</TextUnit>
    <TextUnit id="789" loc="828">πεπτῶτα τῷδε περὶ νεορράντῳ ξίφει,</TextUnit>
    <TextUnit id="790" loc="829">καὶ μὴ πρὸς ἐχθρῶν του κατοπτευθεὶς πάρος</TextUnit>
    <TextUnit id="791" loc="830">ῥιφθῶ κυσὶν πρόβλητος οἰωνοῖς θ' ἕλωρ.</TextUnit>
    <TextUnit id="792" loc="831">τοσαῦτά ς', ὦ Ζεῦ, προστρέπω, καλῶ δ' ἅμα</TextUnit>
    <TextUnit id="793" loc="832">πομπαῖον ̔Ερμῆν χθόνιον εὖ με κοιμίσαι,</TextUnit>
    <TextUnit id="794" loc="833">ξὺν ἀσφαδάστῳ καὶ ταχεῖ πηδήματι</TextUnit>
    <TextUnit id="795" loc="834">πλευρὰν διαρρήξαντα τῷδε φασγάνῳ.</TextUnit>
    <TextUnit id="796" loc="835">καλῶ δ' ἀρωγοὺς τὰς ἀεί τε παρθένους</TextUnit>
    <TextUnit id="797" loc="836">ἀεί θ' ὁρώσας πάντα τἀν βροτοῖς πάθη,</TextUnit>
    <TextUnit id="798" loc="837">σεμνὰς ̓Ερινῦς τανύποδας, μαθεῖν ἐμὲ</TextUnit>
    <TextUnit id="799" loc="838">πρὸς τῶν ̓Ατρειδῶν ὡς διόλλυμαι τάλας,</TextUnit>
    <TextUnit id="800" loc="839">καί σφας κακοὺς κάκιστα καὶ πανωλέθρους</TextUnit>
    <TextUnit id="801" loc="840">ξυναρπάσειαν, ὥσπερ εἰσορῶς' ἐμὲ</TextUnit>
    <TextUnit id="802" loc="841">αὐτοσφαγῆ πίπτοντα, τὼς αὐτοσφαγεῖς</TextUnit>
    <TextUnit id="803" loc="842">πρὸς τῶν φιλίστων ἐκγόνων ὀλοίατο.</TextUnit>
    <TextUnit id="804" loc="843">ἴτ', ὦ ταχεῖαι ποίνιμοί τ' ̓Ερινύες,</TextUnit>
    <TextUnit id="805" loc="844">γεύεσθε, μὴ φείδεσθε πανδήμου στρατοῦ:</TextUnit>
    <TextUnit id="806" loc="845">σὺ δ', ὦ τὸν αἰπὺν οὐρανὸν διφρηλατῶν</TextUnit>
    <TextUnit id="807" loc="846">̔́Ηλιε, πατρῴαν τὴν ἐμὴν ὅταν χθόνα</TextUnit>
    <TextUnit id="808" loc="847">ἴδῃς, ἐπισχὼν χρυσόνωτον ἡνίαν</TextUnit>
    <TextUnit id="809" loc="848">ἄγγειλον ἄτας τὰς ἐμὰς μόρον τ' ἐμὸν</TextUnit>
    <TextUnit id="810" loc="849">γέροντι πατρὶ τῇ τε δυστήνῳ τροφῷ.</TextUnit>
    <TextUnit id="811" loc="850">ἦ που τάλαινα, τήνδ' ὅταν κλύῃ φάτιν,</TextUnit>
    <TextUnit id="812" loc="851">ἥσει μέγαν κωκυτὸν ἐν πάσῃ πόλει.</TextUnit>
    <TextUnit id="813" loc="852">ἀλλ' οὐδὲν ἔργον ταῦτα θρηνεῖσθαι μάτην,</TextUnit>
    <TextUnit id="814" loc="853">ἀλλ' ἀρκτέον τὸ πρᾶγμα σὺν τάχει τινί.</TextUnit>
    <TextUnit id="815" loc="854">ὦ Θάνατε Θάνατε, νῦν μ' ἐπίσκεψαι μολών.</TextUnit>
    <TextUnit id="816" loc="855">καίτοι σὲ μὲν κἀκεῖ προσαυδήσω ξυνών.</TextUnit>
    <TextUnit id="817" loc="856">σὲ δ', ὦ φαεννῆς ἡμέρας τὸ νῦν σέλας,</TextUnit>
    <TextUnit id="818" loc="857">καὶ τὸν διφρευτὴν ̔́Ηλιον προσεννέπω,</TextUnit>
    <TextUnit id="819" loc="858">πανύστατον δὴ κοὔποτ' αὖθις ὕστερον.</TextUnit>
    <TextUnit id="820" loc="859">ὦ φέγγος, ὦ γῆς ἱερὸν οἰκείας πέδον</TextUnit>
    <TextUnit id="821" loc="860">Σαλαμῖνος, ὦ πατρῷον ἑστίας βάθρον</TextUnit>
    <TextUnit id="822" loc="861">κλειναί τ' ̓Αθῆναι καὶ τὸ σύντροφον γένος</TextUnit>
    <TextUnit id="823" loc="862">κρῆναί τε ποταμοί θ' οἵδε, καὶ τὰ Τρωϊκὰ</TextUnit>
    <TextUnit id="824" loc="863">πεδία προσαυδῶ, χαίρετ', ὦ τροφῆς ἐμοί:</TextUnit>
    <TextUnit id="825" loc="864">τοῦθ' ὑμὶν Αἴας τοὔπος ὕστατον θροεῖ,</TextUnit>
    <TextUnit id="826" loc="865">τὰ δ' ἄλλ' ἐν ̔́Αιδου τοῖς κάτω μυθήσομαι.</TextUnit>
    <TextUnit id="827" loc="866">πόνος πόνῳ πόνον φέρει.</TextUnit>
    <TextUnit id="828" loc="867">πᾷ πᾷ</TextUnit>
    <TextUnit id="829" loc="868">πᾷ γὰρ οὐκ ἔβαν ἐγώ;</TextUnit>
    <TextUnit id="830" loc="869">κοὐδεὶς ἐπίσταταί με συμμαθεῖν τόπος.</TextUnit>
    <TextUnit id="831" loc="870">ἰδού.</TextUnit>
    <TextUnit id="832" loc="871">δοῦπον αὖ κλύω τινά.</TextUnit>
    <TextUnit id="833" loc="872">ἡμῶν γε ναὸς κοινόπλουν ὁμιλίαν.</TextUnit>
    <TextUnit id="834" loc="873">τί οὖν δή;</TextUnit>
    <TextUnit id="835" loc="874">πᾶν ἐστίβηται πλευρὸν ἕσπερον νεῶν</TextUnit>
    <TextUnit id="836" loc="875">ἔχεις οὖν;</TextUnit>
    <TextUnit id="837" loc="876">πόνου γε πλῆθος, κοὐδὲν εἰς ὄψιν πλέον.</TextUnit>
    <TextUnit id="838" loc="877">ἀλλ' οὐδὲ μὲν δὴ τὴν ἀφ' ἡλίου βολῶν</TextUnit>
    <TextUnit id="839" loc="878">κέλευθον ἁνὴρ οὐδαμοῦ δηλοῖ φανείς.</TextUnit>
    <TextUnit id="840" loc="879">τίς ἂν δῆτά μοι, τίς ἂν φιλοπόνων</TextUnit>
    <TextUnit id="841" loc="880">ἁλιαδᾶν ἔχων ἀύ̈πνους ἄγρας,</TextUnit>
    <TextUnit id="842" loc="883">ἢ τίς ̓Ολυμπιάδων θεᾶν ἢ ῥυτῶν</TextUnit>
    <TextUnit id="843" loc="884">Βοσπορίων ποταμῶν, τὸν ὠμόθυμον</TextUnit>
    <TextUnit id="844" loc="885">εἴ ποθι πλαζόμενον λεύσσων</TextUnit>
    <TextUnit id="845" loc="886">ἀπύοι; σχέτλια γὰρ</TextUnit>
    <TextUnit id="846" loc="887">ἐμέ γε τὸν μακρῶν ἀλάταν πόνων</TextUnit>
    <TextUnit id="847" loc="888">οὐρίῳ μὴ πελάσαι δρόμῳ,</TextUnit>
    <TextUnit id="848" loc="890">ἀλλ' ἀμενηνὸν ἄνδρα μὴ λεύσσειν ὅπου.</TextUnit>
    <TextUnit id="849" loc="891">ἰώ μοί μοι.</TextUnit>
    <TextUnit id="850" loc="892">τίνος βοὴ πάραυλος ἐξέβη νάπους;</TextUnit>
    <TextUnit id="851" loc="893">ἰὼ τλήμων.</TextUnit>
    <TextUnit id="852" loc="894">τὴν δουρίληπτον δύσμορον νύμφην ὁρῶ</TextUnit>
    <TextUnit id="853" loc="895">Τέκμησσαν, οἴκτῳ, τῷδε συγκεκραμένην.</TextUnit>
    <TextUnit id="854" loc="896">ᾤχωκ', ὄλωλα, διαπεπόρθημαι, φίλοι.</TextUnit>
    <TextUnit id="855" loc="897">τί δ' ἔστιν;</TextUnit>
    <TextUnit id="856" loc="898">Αἴας ὅδ' ἡμῖν ἀρτίως νεοσφαγὴς</TextUnit>
    <TextUnit id="857" loc="899">κεῖται, κρυφαίῳ φασγάνῳ περιπτυχής.</TextUnit>
    <TextUnit id="858" loc="900">ὤμοι ἐμῶν νόστων:</TextUnit>
    <TextUnit id="859" loc="901">ὤμοι, κατέπεφνες, ἄναξ,</TextUnit>
    <TextUnit id="860" loc="902">τόνδε συνναύταν, τάλας</TextUnit>
    <TextUnit id="861" loc="903">ὦ ταλαίφρων γύναι:</TextUnit>
    <TextUnit id="862" loc="905">ὡς ὧδε τοῦδ' ἔχοντος αἰάζειν πάρα.</TextUnit>
    <TextUnit id="863" loc="906">τίνος ποτ' ἆρ' ἔπραξε χειρὶ δύσμορος;</TextUnit>
    <TextUnit id="864" loc="907">αὐτὸς πρὸς αὑτοῦ, δῆλον: ἐν γάρ οἱ χθονὶ</TextUnit>
    <TextUnit id="865" loc="910">πηκτὸν τόδ' ἔγχος περιπετὲς κατηγορεῖ.</TextUnit>
    <TextUnit id="866" loc="911">ὤμοι ἐμᾶς ἄτας, οἶος ἄρ' αἱμάχθης, ἄφαρκτος φίλων:</TextUnit>
    <TextUnit id="867" loc="912">ἐγὼ δ' ὁ πάντα κωφός, ὁ πάντ' ἄϊδρις, κατημέλησα. πᾷ πᾷ</TextUnit>
    <TextUnit id="868" loc="913">κεῖται ὁ δυστράπελος, δυσώνυμος Αἴας;</TextUnit>
    <TextUnit id="869" loc="915">οὔτοι θεατός: ἀλλά νιν περιπτυχεῖ</TextUnit>
    <TextUnit id="870" loc="916">φάρει καλύψω τῷδε παμπήδην, ἐπεὶ</TextUnit>
    <TextUnit id="871" loc="917">οὐδεὶς ἄν, ὅστις καὶ φίλος, τλαίη βλέπειν</TextUnit>
    <TextUnit id="872" loc="918">φυσῶντ' ἄνω πρὸς ῥῖνας ἔκ τε φοινίας</TextUnit>
    <TextUnit id="873" loc="920">πληγῆς μελανθὲν αἷμ' ἀπ' οἰκείας σφαγῆς.</TextUnit>
    <TextUnit id="874" loc="921">οἴμοι, τί δράσω; τίς σε βαστάσει φίλων;</TextUnit>
    <TextUnit id="875" loc="922">ποῦ Τεῦκρος; ὡς ἀκμαῖ' ἄν, εἰ βαίη, μόλοι,</TextUnit>
    <TextUnit id="876" loc="923">πεπτῶτ' ἀδελφὸν τόνδε συγκαθαρμόσαι.</TextUnit>
    <TextUnit id="877" loc="924">ὦ δύσμορ' Αἴας, οἷος ὢν οἵως ἔχεις,</TextUnit>
    <TextUnit id="878" loc="925">ὡς καὶ παρ' ἐχθροῖς ἄξιος θρήνων τυχεῖν.</TextUnit>
    <TextUnit id="879" loc="926">ἔμελλες, τάλας, ἔμελλες χρόνῳ</TextUnit>
    <TextUnit id="880" loc="927">στερεόφρων ἄρ' ἐξανύσσειν κακὰν</TextUnit>
    <TextUnit id="881" loc="930">μοῖραν ἀπειρεσίων πόνων. τοῖά μοι</TextUnit>
    <TextUnit id="882" loc="931">πάννυχα καὶ φαέθοντ' ἀνεστέναζες</TextUnit>
    <TextUnit id="883" loc="932">ὠμόφρων ἐχθοδόπ' ̓Ατρείδαις</TextUnit>
    <TextUnit id="884" loc="933">οὐλίῳ σὺν πάθει.</TextUnit>
    <TextUnit id="885" loc="934">μέγας ἄρ' ἦν ἐκεῖνος ἄρχων χρόνος</TextUnit>
    <TextUnit id="886" loc="935">πημάτων, ἦμος ἀριστόχειρ</TextUnit>
    <TextUnit id="887" loc="936">............ὅπλων ἔκειτ' ἀγὼν πέρι.</TextUnit>
    <TextUnit id="888" loc="937">ἰώ μοί μοι.</TextUnit>
    <TextUnit id="889" loc="938">χωρεῖ πρὸς ἧπαρ, οἶδα, γενναία δύη.</TextUnit>
    <TextUnit id="890" loc="939">ἰώ μοί μοι.</TextUnit>
    <TextUnit id="891" loc="940">οὐδέν ς' ἀπιστῶ καὶ δὶς οἰμῶξαι, γύναι,</TextUnit>
    <TextUnit id="892" loc="941">τοιοῦδ' ἀποβλαφθεῖσαν ἀρτίως φίλου.</TextUnit>
    <TextUnit id="893" loc="942">σοὶ μὲν δοκεῖν ταῦτ' ἔστ', ἐμοὶ δ' ἄγαν φρονεῖν.</TextUnit>
    <TextUnit id="894" loc="943">ξυναυδῶ.</TextUnit>
    <TextUnit id="895" loc="944">οἴμοι, τέκνον, πρὸς οἷα δουλείας ζυγὰ</TextUnit>
    <TextUnit id="896" loc="945">χωροῦμεν, οἷοι νῷν ἐφεστᾶσιν σκοποί.</TextUnit>
    <TextUnit id="897" loc="946">ὤμοι, ἀναλγήτων</TextUnit>
    <TextUnit id="898" loc="947">δισσῶν ἐθρόησας ἄναυδ'</TextUnit>
    <TextUnit id="899" loc="948">ἔργ' ̓Ατρειδᾶν τῷδ' ἄχει.</TextUnit>
    <TextUnit id="900" loc="949">ἀλλ' ἀπείργοι θεός.</TextUnit>
    <TextUnit id="901" loc="950">οὐκ ἂν τάδ' ἔστη τῇδε μὴ θεῶν μέτα.</TextUnit>
    <TextUnit id="902" loc="951">ἄγαν ὑπερβριθὲς γὰρ ἄχθος ἤνυσαν.</TextUnit>
    <TextUnit id="903" loc="952">τοιόνδε μέντοι Ζηνὸς ἡ δεινὴ θεὸς</TextUnit>
    <TextUnit id="904" loc="953">Παλλὰς φυτεύει πῆμ' ̓Οδυσσέως χάριν.</TextUnit>
    <TextUnit id="905" loc="955">ἦ ῥα κελαινώπαν θυμὸν ἐφυβρίζει πολύτλας ἀνήρ,</TextUnit>
    <TextUnit id="906" loc="956">γελᾷ δὲ τοῖσδε μαινομένοις ἄχεσιν πολὺν γέλωτα, φεῦ φεῦ,</TextUnit>
    <TextUnit id="907" loc="960">ξύν τε διπλοῖ βασιλῆς κλύοντες ̓Ατρεῖδαι.</TextUnit>
    <TextUnit id="908" loc="961">οἱ δ' οὖν γελώντων κἀπιχαιρόντων κακοῖς</TextUnit>
    <TextUnit id="909" loc="962">τοῖς τοῦδ': ἴσως τοι, κεἰ βλέποντα μὴ 'πόθουν,</TextUnit>
    <TextUnit id="910" loc="963">θανόντ' ἂν οἰμώξειαν ἐν χρείᾳ δορός.</TextUnit>
    <TextUnit id="911" loc="964">οἱ γὰρ κακοὶ γνώμαισι τἀγαθὸν χεροῖν</TextUnit>
    <TextUnit id="912" loc="965">ἔχοντες οὐκ ἴσασι, πρίν τις ἐκβάλῃ.</TextUnit>
    <TextUnit id="913" loc="966">ἐμοὶ πικρὸς τέθνηκεν ἢ κείνοις γλυκύς,</TextUnit>
    <TextUnit id="914" loc="967">αὑτῷ δὲ τερπνός: ὧν γὰρ ἠράσθη τυχεῖν</TextUnit>
    <TextUnit id="915" loc="968">ἐκτήσαθ' αὑτῷ, θάνατον ὅνπερ ἤθελεν.</TextUnit>
    <TextUnit id="916" loc="969">τί δῆτα τοῦδ' ἐπεγγελῷεν ἂν κάτα;</TextUnit>
    <TextUnit id="917" loc="970">θεοῖς τέθνηκεν οὗτος, οὐ κείνοισιν, οὔ.</TextUnit>
    <TextUnit id="918" loc="971">πρὸς ταῦτ' ̓Οδυσσεὺς ἐν κενοῖς ὑβριζέτω.</TextUnit>
    <TextUnit id="919" loc="972">Αἴας γὰρ αὐτοῖς οὐκέτ' ἐστίν, ἀλλ' ἐμοὶ</TextUnit>
    <TextUnit id="920" loc="973">λιπὼν ἀνίας καὶ γόους διοίχεται.    ἰώ μοί μοι.</TextUnit>
    <TextUnit id="921" loc="975">σίγησον: αὐδὴν γὰρ δοκῶ Τεύκρου κλύειν</TextUnit>
    <TextUnit id="922" loc="976">βοῶντος ἄτης τῆσδ' ἐπίσκοπον μέλος.</TextUnit>
    <TextUnit id="923" loc="977">ὦ φίλτατ' Αἴας, ὦ ξύναιμον ὄμμ' ἐμοί,</TextUnit>
    <TextUnit id="924" loc="978">ἆρ' ἠμπόληκας, ὥσπερ ἡ φάτις κρατεῖ;</TextUnit>
    <TextUnit id="925" loc="979">ὄλωλεν ἁνήρ, Τεῦκρε, τοῦτ' ἐπίστασο.</TextUnit>
    <TextUnit id="926" loc="980">ὤμοι βαρείας ἆρα τῆς ἐμῆς τύχης.    ὡς ὧδ' ἐχόντων    ὦ τάλας ἐγώ, τάλας.    πάρα στενάζειν.    ὦ περισπερχὲς πάθος.    ἄγαν γε, Τεῦκρε.    φεῦ τάλας: τί γὰρ τέκνον</TextUnit>
    <TextUnit id="927" loc="981">τὸ τοῦδε, ποῦ μοι γῆς κυρεῖ τῆς Τρῳάδος;    μόνος παρὰ σκηναῖσιν.    οὐχ ὅσον τάχος</TextUnit>
    <TextUnit id="928" loc="982">δῆτ' αὐτὸν ἄξεις δεῦρο, μή τις ὡς κενῆς</TextUnit>
    <TextUnit id="929" loc="983">σκύμνον λεαίνης δυσμενῶν ἀναρπάσῃ;</TextUnit>
    <TextUnit id="930" loc="984">ἴθ', ἐγκόνει, σύγκαμνε: τοῖς θανοῦσί τοι</TextUnit>
    <TextUnit id="931" loc="985">φιλοῦσι πάντες κειμένοις ἐπεγγελᾶν.</TextUnit>
    <TextUnit id="932" loc="990">καὶ μὴν ἔτι ζῶν, Τεῦκρε, τοῦδέ σοι μέλειν</TextUnit>
    <TextUnit id="933" loc="991">ἐφίεθ' ἁνὴρ κεῖνος, ὥσπερ οὖν μέλει.</TextUnit>
    <TextUnit id="934" loc="992">ὦ τῶν ἁπάντων δὴ θεαμάτων ἐμοὶ</TextUnit>
    <TextUnit id="935" loc="993">ἄλγιστον ὧν προσεῖδον ὀφθαλμοῖς ἐγώ,</TextUnit>
    <TextUnit id="936" loc="994">ὁδός θ' ὁδῶν πασῶν ἀνιάσασα δὴ</TextUnit>
    <TextUnit id="937" loc="995">μάλιστα τοὐμὸν σπλάγχνον, ἣν δὴ νῦν ἔβην.</TextUnit>
    <TextUnit id="938" loc="996">ὦ φίλτατ' Αἴας, τὸν σὸν ὡς ἐπῃσθόμην</TextUnit>
    <TextUnit id="939" loc="997">μόρον διώκων κἀξιχνοσκοπούμενος.</TextUnit>
    <TextUnit id="940" loc="998">ὀξεῖα γάρ σου βάξις ὡς θεοῦ τινος</TextUnit>
    <TextUnit id="941" loc="999">διῆλθ' ̓Αχαιοὺς πάντας ὡς οἴχει θανών.</TextUnit>
    <TextUnit id="942" loc="1000">ἁγὼ κλύων δύστηνος ἐκποδὼν μὲν ὢν</TextUnit>
    <TextUnit id="943" loc="1001">ὑπεστέναζον, νῦν δ' ὁρῶν ἀπόλλυμαι.</TextUnit>
    <TextUnit id="944" loc="1002">οἴμοι.</TextUnit>
    <TextUnit id="945" loc="1003">ἴθ', ἐκκάλυψον, ὡς ἴδω τὸ πᾶν κακόν.</TextUnit>
    <TextUnit id="946" loc="1004">ὦ δυσθέατον ὄμμα καὶ τόλμης πικρᾶς,</TextUnit>
    <TextUnit id="947" loc="1005">ὅσας ἀνίας μοι κατασπείρας φθίνεις.</TextUnit>
    <TextUnit id="948" loc="1006">ποῖ γὰρ μολεῖν μοι δυνατόν, εἰς ποίους βροτούς,</TextUnit>
    <TextUnit id="949" loc="1007">τοῖς σοῖς ἀρήξαντ' ἐν πόνοισι μηδαμοῦ;</TextUnit>
    <TextUnit id="950" loc="1008">ἦ πού με Τελαμών, σὸς πατὴρ ἐμός θ' ἅμα,</TextUnit>
    <TextUnit id="951" loc="1009">δέξαιτ' ἂν εὐπρόσωπος ἵλεώς τ' ἴσως</TextUnit>
    <TextUnit id="952" loc="1010">χωροῦντ' ἄνευ σοῦ. πῶς γὰρ οὔχ; ὅτῳ πάρα</TextUnit>
    <TextUnit id="953" loc="1011">μηδ' εὐτυχοῦντι μηδὲν ἥδιον γελᾶν.</TextUnit>
    <TextUnit id="954" loc="1012">οὗτος τί κρύψει; ποῖον οὐχ ἐρεῖ κακὸν</TextUnit>
    <TextUnit id="955" loc="1013">τὸν ἐκ δορὸς γεγῶτα πολεμίου νόθον,</TextUnit>
    <TextUnit id="956" loc="1014">τὸν δειλίᾳ προδόντα καὶ κακανδρίᾳ</TextUnit>
    <TextUnit id="957" loc="1015">σέ, φίλτατ' Αἴας, ἢ δόλοισιν, ὡς τὰ σὰ</TextUnit>
    <TextUnit id="958" loc="1016">κράτη θανόντος καὶ δόμους νέμοιμι σούς.</TextUnit>
    <TextUnit id="959" loc="1017">τοιαῦτ' ἀνὴρ δύσοργος, ἐν γήρᾳ βαρύς,</TextUnit>
    <TextUnit id="960" loc="1018">ἐρεῖ, πρὸς οὐδὲν εἰς ἔριν θυμούμενος.</TextUnit>
    <TextUnit id="961" loc="1019">τέλος δ' ἀπωστὸς γῆς ἀπορριφθήσομαι,</TextUnit>
    <TextUnit id="962" loc="1020">δοῦλος λόγοισιν ἀντ' ἐλευθέρου φανείς.</TextUnit>
    <TextUnit id="963" loc="1021">τοιαῦτα μὲν κατ' οἶκον: ἐν Τροίᾳ δέ μοι</TextUnit>
    <TextUnit id="964" loc="1022">πολλοὶ μὲν ἐχθροί, παῦρα δ' ὠφελήσιμα.</TextUnit>
    <TextUnit id="965" loc="1023">καὶ ταῦτα πάντα σοῦ θανόντος ηὑρόμην.</TextUnit>
    <TextUnit id="966" loc="1024">οἴμοι, τί δράσω; πῶς ς' ἀποσπάσω πικροῦ:</TextUnit>
    <TextUnit id="967" loc="1025">τοῦδ' αἰόλου κνώδοντος, ὦ τάλας, ὑφ' οὗ</TextUnit>
    <TextUnit id="968" loc="1026">φονέως ἄρ' ἐξέπνευσας; εἶδες ὡς χρόνῳ</TextUnit>
    <TextUnit id="969" loc="1027">ἔμελλέ ς' ̔́Εκτωρ καὶ θανὼν ἀποφθίσειν;</TextUnit>
    <TextUnit id="970" loc="1028">σκέψασθε, πρὸς θεῶν, τὴν τύχην δυοῖν βροτοῖν.</TextUnit>
    <TextUnit id="971" loc="1029">̔́Εκτωρ μέν, ᾧ δὴ τοῦδ' ἐδωρήθη πάρα,</TextUnit>
    <TextUnit id="972" loc="1030">ζωστῆρι πρισθεὶς ἱππικῶν ἐξ ἀντύγων</TextUnit>
    <TextUnit id="973" loc="1031">ἐκνάπτετ' αἰέν, ἔστ' ἀπέψυξεν βίον:</TextUnit>
    <TextUnit id="974" loc="1032">οὗτος δ' ἐκείνου τήνδε δωρεὰν ἔχων</TextUnit>
    <TextUnit id="975" loc="1033">πρὸς τοῦδ' ὄλωλε θανασίμῳ πεσήματι.</TextUnit>
    <TextUnit id="976" loc="1034">ἆρ' οὐκ ̓Ερινὺς τοῦτ' ἐχάλκευσεν ξίφος</TextUnit>
    <TextUnit id="977" loc="1035">κἀκεῖνον ̔́Αιδης, δημιουργὸς ἄγριος;</TextUnit>
    <TextUnit id="978" loc="1036">ἐγὼ μὲν οὖν καὶ ταῦτα καὶ τὰ πάντ' ἀεὶ</TextUnit>
    <TextUnit id="979" loc="1037">φάσκοιμ' ἂν ἀνθρώποισι μηχανᾶν θεούς:</TextUnit>
    <TextUnit id="980" loc="1038">ὅτῳ δὲ μὴ τάδ' ἐστὶν ἐν γνώμῃ φίλα,</TextUnit>
    <TextUnit id="981" loc="1039">κεῖνός τ' ἐκεῖνα στεργέτω κἀγὼ τάδε.</TextUnit>
    <TextUnit id="982" loc="1040">μὴ τεῖνε μακράν, ἀλλ' ὅπως κρύψεις τάφῳ</TextUnit>
    <TextUnit id="983" loc="1041">φράζου τὸν ἄνδρα χὤ τι μυθήσει τάχα.</TextUnit>
    <TextUnit id="984" loc="1042">βλέπω γὰρ ἐχθρὸν φῶτα, καὶ τάχ' ἂν κακοῖς</TextUnit>
    <TextUnit id="985" loc="1043">γελῶν ἃ δὴ κακοῦργος ἐξίκοιτ' ἀνήρ.</TextUnit>
    <TextUnit id="986" loc="1044">τίς δ' ἐστὶν ὅντιν' ἄνδρα προσλεύσσεις στρατοῦ;</TextUnit>
    <TextUnit id="987" loc="1045">Μενέλαος, ᾧ δὴ τόνδε πλοῦν ἐστείλαμεν.</TextUnit>
    <TextUnit id="988" loc="1046">ὁρῶ: μαθεῖν γὰρ ἐγγὺς ὢν οὐ δυσπετής.</TextUnit>
    <TextUnit id="989" loc="1047">οὗτος, σὲ φωνῶ τόνδε τὸν νεκρὸν χεροῖν</TextUnit>
    <TextUnit id="990" loc="1048">μὴ συγκομίζειν, ἀλλ' ἐᾶν ὅπως ἔχει.</TextUnit>
    <TextUnit id="991" loc="1049">τίνος χάριν τοσόνδ' ἀνήλωσας λόγον;</TextUnit>
    <TextUnit id="992" loc="1050">δοκοῦντ' ἐμοί, δοκοῦντα δ' ὃς κραίνει στρατοῦ.</TextUnit>
    <TextUnit id="993" loc="1051">οὔκουν ἂν εἴποις ἥντιν' αἰτίαν προθείς;</TextUnit>
    <TextUnit id="994" loc="1052">ὁθούνεκ' αὐτὸν ἐλπίσαντες οἴκοθεν</TextUnit>
    <TextUnit id="995" loc="1053">ἄγειν ̓Αχαιοῖς ξύμμαχόν τε καὶ φίλον,</TextUnit>
    <TextUnit id="996" loc="1054">ἐξηύρομεν ζητοῦντες ἐχθίω Φρυγῶν:</TextUnit>
    <TextUnit id="997" loc="1055">ὅστις στρατῷ ξύμπαντι βουλεύσας φόνον</TextUnit>
    <TextUnit id="998" loc="1056">νύκτωρ ἐπεστράτευσεν, ὡς ἕλοι δόρει:</TextUnit>
    <TextUnit id="999" loc="1057">κεἰ μὴ θεῶν τις τήνδε πεῖραν ἔσβεσεν,</TextUnit>
    <TextUnit id="1000" loc="1058">ἡμεῖς μὲν ἂν τήνδ' ἣν ὅδ' εἴληχεν τύχην</TextUnit>
    <TextUnit id="1001" loc="1059">θανόντες ἂν προυκείμεθ' αἰσχίστῳ μόρῳ,</TextUnit>
    <TextUnit id="1002" loc="1060">οὗτος δ' ἂν ἔζη. νῦν δ' ἐνήλλαξεν θεὸς</TextUnit>
    <TextUnit id="1003" loc="1061">τὴν τοῦδ' ὕβριν πρὸς μῆλα καὶ ποίμνας πεσεῖν.</TextUnit>
    <TextUnit id="1004" loc="1062">ὧν εἵνεκ' αὐτὸν οὔτις ἔστ' ἀνὴρ σθένων</TextUnit>
    <TextUnit id="1005" loc="1063">τοσοῦτον ὥστε σῶμα τυμβεῦσαι τάφῳ,</TextUnit>
    <TextUnit id="1006" loc="1064">ἀλλ' ἀμφὶ χλωρὰν ψάμαθον ἐκβεβλημένος</TextUnit>
    <TextUnit id="1007" loc="1065">ὄρνισι φορβὴ παραλίοις γενήσεται.</TextUnit>
    <TextUnit id="1008" loc="1066">πρὸς ταῦτα μηδὲν δεινὸν ἐξάρῃς μένος.</TextUnit>
    <TextUnit id="1009" loc="1067">εἰ γὰρ βλέποντος μὴ 'δυνήθημεν κρατεῖν,</TextUnit>
    <TextUnit id="1010" loc="1068">πάντως θανόντος γ' ἄρξομεν, κἂν μὴ θέλῃς,</TextUnit>
    <TextUnit id="1011" loc="1069">χερσὶν παρευθύνοντες: οὐ γὰρ ἔσθ' ὅπου</TextUnit>
    <TextUnit id="1012" loc="1070">λόγων γ' ἀκοῦσαι ζῶν ποτ' ἠθέλης' ἐμῶν.</TextUnit>
    <TextUnit id="1013" loc="1071">καίτοι κακοῦ πρὸς ἀνδρὸς ὄντα δημότην</TextUnit>
    <TextUnit id="1014" loc="1072">μηδὲν δικαιοῦν τῶν ἐφεστώτων κλύειν.</TextUnit>
    <TextUnit id="1015" loc="1073">οὐ γάρ ποτ' οὔτ' ἂν ἐν πόλει νόμοι καλῶς</TextUnit>
    <TextUnit id="1016" loc="1074">φέροιντ' ἄν, ἔνθα μὴ καθεστήκῃ δέος,</TextUnit>
    <TextUnit id="1017" loc="1075">οὔτ' ἂν στρατός γε σωφρόνως ἄρχοιτ' ἔτι,</TextUnit>
    <TextUnit id="1018" loc="1076">μηδὲν φόβου πρόβλημα μηδ' αἰδοῦς ἔχων.</TextUnit>
    <TextUnit id="1019" loc="1077">ἀλλ' ἄνδρα χρή, κἂν σῶμα γεννήσῃ μέγα,</TextUnit>
    <TextUnit id="1020" loc="1078">δοκεῖν πεσεῖν ἂν κἂν ἀπὸ σμικροῦ κακοῦ.</TextUnit>
    <TextUnit id="1021" loc="1079">δέος γὰρ ᾧ πρόσεστιν αἰσχύνη θ' ὁμοῦ,</TextUnit>
    <TextUnit id="1022" loc="1080">σωτηρίαν ἔχοντα τόνδ' ἐπίστασο:</TextUnit>
    <TextUnit id="1023" loc="1081">ὅπου δ' ὑβρίζειν δρᾶν θ' ἃ βούλεται παρῇ,</TextUnit>
    <TextUnit id="1024" loc="1082">ταύτην νόμιζε τὴν πόλιν χρόνῳ ποτὲ</TextUnit>
    <TextUnit id="1025" loc="1083">ἐξ οὐρίων δραμοῦσαν εἰς βυθὸν πεσεῖν.</TextUnit>
    <TextUnit id="1026" loc="1084">ἀλλ' ἑστάτω μοι καὶ δέος τι καίριον,</TextUnit>
    <TextUnit id="1027" loc="1085">καὶ μὴ δοκῶμεν δρῶντες ἃν ἡδώμεθα</TextUnit>
    <TextUnit id="1028" loc="1086">οὐκ ἀντιτίσειν αὖθις ἂν λυπώμεθα.</TextUnit>
    <TextUnit id="1029" loc="1087">ἕρπει παραλλὰξ ταῦτα. πρόσθεν οὗτος ἦν</TextUnit>
    <TextUnit id="1030" loc="1088">αἴθων ὑβριστής, νῦν δ' ἐγὼ μέγ' αὖ φρονῶ.</TextUnit>
    <TextUnit id="1031" loc="1089">καί σοι προφωνῶ τόνδε μὴ θάπτειν, ὅπως</TextUnit>
    <TextUnit id="1032" loc="1090">μὴ τόνδε θάπτων αὐτὸς εἰς ταφὰς πέσῃς.</TextUnit>
    <TextUnit id="1033" loc="1091">Μενέλαε, μὴ γνώμας ὑποστήσας σοφὰς</TextUnit>
    <TextUnit id="1034" loc="1092">εἶτ' αὐτὸς ἐν θανοῦσιν ὑβριστὴς γένῃ.</TextUnit>
    <TextUnit id="1035" loc="1093">οὐκ ἄν ποτ', ἄνδρες, ἄνδρα θαυμάσαιμ' ἔτι,</TextUnit>
    <TextUnit id="1036" loc="1094">ὃς μηδὲν ὢν γοναῖσιν εἶθ' ἁμαρτάνει,</TextUnit>
    <TextUnit id="1037" loc="1095">ὅθ' οἱ δοκοῦντες εὐγενεῖς πεφυκέναι</TextUnit>
    <TextUnit id="1038" loc="1096">τοιαῦθ' ἁμαρτάνουσιν ἐν λόγοις ἔπη:</TextUnit>
    <TextUnit id="1039" loc="1097">ἄγ' εἴπ' ἀπ' ἀρχῆς αὖθις, ἦ σὺ φὴς ἄγειν</TextUnit>
    <TextUnit id="1040" loc="1098">τόνδ' ἄνδρ' ̓Αχαιοῖς δεῦρο σύμμαχον λαβών;</TextUnit>
    <TextUnit id="1041" loc="1099">οὐκ αὐτὸς ἐξέπλευσεν ὡς αὑτοῦ κρατῶν;</TextUnit>
    <TextUnit id="1042" loc="1100">ποῦ σὺ στρατηγεῖς τοῦδε; ποῦ δὲ σοὶ λεῶν</TextUnit>
    <TextUnit id="1043" loc="1101">ἔξεστ' ἀνάσσειν ὧν ὅδ' ἤγαγ' οἴκοθεν;</TextUnit>
    <TextUnit id="1044" loc="1102">Σπάρτης ἀνάσσων ἦλθες, οὐχ ἡμῶν κρατῶν:</TextUnit>
    <TextUnit id="1045" loc="1103">οὐδ' ἔσθ' ὅπου σοὶ τόνδε κοσμῆσαι πλέον</TextUnit>
    <TextUnit id="1046" loc="1104">ἀρχῆς ἔκειτο θεσμὸς ἢ καὶ τῷδε σέ.</TextUnit>
    <TextUnit id="1047" loc="1105">ὕπαρχος ἄλλων δεῦρ' ἔπλευσας, οὐχ ὅλων</TextUnit>
    <TextUnit id="1048" loc="1106">στρατηγός, ὥστ' Αἴαντος ἡγεῖσθαί ποτε.</TextUnit>
    <TextUnit id="1049" loc="1107">ἀλλ' ὧνπερ ἄρχεις ἄρχε καὶ τὰ σέμν' ἔπη</TextUnit>
    <TextUnit id="1050" loc="1108">κόλαζ' ἐκείνους: τόνδε δ', εἴτε μὴ σὺ φὴς</TextUnit>
    <TextUnit id="1051" loc="1109">εἴθ' ἅτερος στρατηγός, εἰς ταφὰς ἐγὼ</TextUnit>
    <TextUnit id="1052" loc="1110">θήσω δικαίως, οὐ τὸ σὸν δείσας στόμα.</TextUnit>
    <TextUnit id="1053" loc="1111">οὐ γάρ τι τῆς σῆς εἵνεκ' ἐστρατεύσατο</TextUnit>
    <TextUnit id="1054" loc="1112">γυναικός, ὥσπερ οἱ πόνου πολλοῦ πλέῳ,</TextUnit>
    <TextUnit id="1055" loc="1113">ἀλλ' εἵνεχ' ὅρκων οἷσιν ἦν ἐνώμοτος,</TextUnit>
    <TextUnit id="1056" loc="1114">σοῦ δ' οὐδέν: οὐ γὰρ ἠξίου τοὺς μηδένας.</TextUnit>
    <TextUnit id="1057" loc="1115">πρὸς ταῦτα πλείους δεῦρο κήρυκας λαβὼν</TextUnit>
    <TextUnit id="1058" loc="1116">καὶ τὸν στρατηγὸν ἧκε, τοῦ δὲ σοῦ ψόφου</TextUnit>
    <TextUnit id="1059" loc="1117">οὐκ ἂν στραφείην, ἕως ἂν ᾖς οἷός περ εἶ.</TextUnit>
    <TextUnit id="1060" loc="1118">οὐδ' αὖ τοιαύτην γλῶσσαν ἐν κακοῖς φιλῶ:</TextUnit>
    <TextUnit id="1061" loc="1119">τὰ σκληρὰ γάρ τοι, κἂν ὑπέρδικ' ᾖ, δάκνει.</TextUnit>
    <TextUnit id="1062" loc="1120">ὁ τοξότης ἔοικεν οὐ σμικρὸν φρονεῖν.</TextUnit>
    <TextUnit id="1063" loc="1121">οὐ γὰρ βάναυσον τὴν τέχνην ἐκτησάμην.</TextUnit>
    <TextUnit id="1064" loc="1122">μέγ' ἄν τι κομπάσειας, ἀσπίδ' εἰ λάβοις.</TextUnit>
    <TextUnit id="1065" loc="1123">κἂν ψιλὸς ἀρκέσαιμι σοί γ' ὡπλισμένῳ.</TextUnit>
    <TextUnit id="1066" loc="1124">ἡ γλῶσσά σου τὸν θυμὸν ὡς δεινὸν τρέφει.</TextUnit>
    <TextUnit id="1067" loc="1125">ξὺν τῷ δικαίῳ γὰρ μέγ' ἔξεστιν φρονεῖν.</TextUnit>
    <TextUnit id="1068" loc="1126">δίκαια γὰρ τόνδ' εὐτυχεῖν κτείναντά με;</TextUnit>
    <TextUnit id="1069" loc="1127">κτείναντα; δεινόν γ' εἶπας, εἰ καὶ ζῇς θανών.</TextUnit>
    <TextUnit id="1070" loc="1128">θεὸς γὰρ ἐκσῴζει με, τῷδε δ' οἴχομαι.</TextUnit>
    <TextUnit id="1071" loc="1129">μή νυν ἀτίμα θεούς, θεοῖς σεσωσμένος.</TextUnit>
    <TextUnit id="1072" loc="1130">ἐγὼ γὰρ ἂν ψέξαιμι δαιμόνων νόμους;</TextUnit>
    <TextUnit id="1073" loc="1131">εἰ τοὺς θανόντας οὐκ ἐᾷς θάπτειν παρών.</TextUnit>
    <TextUnit id="1074" loc="1132">τούς γ' αὐτὸς αὑτοῦ πολεμίους. οὐ γὰρ καλόν.</TextUnit>
    <TextUnit id="1075" loc="1133">ἦ σοὶ γὰρ Αἴας πολέμιος προύστη ποτέ;</TextUnit>
    <TextUnit id="1076" loc="1134">μισοῦντ' ἐμίσει: καὶ σὺ τοῦτ' ἠπίστασο.</TextUnit>
    <TextUnit id="1077" loc="1135">κλέπτης γὰρ αὐτοῦ ψηφοποιὸς ηὑρέθης.</TextUnit>
    <TextUnit id="1078" loc="1136">ἐν τοῖς δικασταῖς, κοὐκ ἐμοί, τόδ' ἐσφάλη.</TextUnit>
    <TextUnit id="1079" loc="1137">πόλλ' ἂν κακῶς λάθρᾳ σὺ κλέψειας κακά.</TextUnit>
    <TextUnit id="1080" loc="1138">τοῦτ' εἰς ἀνίαν τοὔπος ἔρχεταί τινι.</TextUnit>
    <TextUnit id="1081" loc="1139">οὐ μᾶλλον, ὡς ἔοικεν, ἢ λυπήσομεν.</TextUnit>
    <TextUnit id="1082" loc="1140">ἕν σοι φράσω: τόνδ' ἐστὶν οὐχὶ θαπτέον.</TextUnit>
    <TextUnit id="1083" loc="1141">ἀλλ' ἀντακούσει τοῦτον ὡς τεθάψεται.</TextUnit>
    <TextUnit id="1084" loc="1142">ἤδη ποτ' εἶδον ἄνδρ' ἐγὼ γλώσσῃ θρασὺν</TextUnit>
    <TextUnit id="1085" loc="1143">ναύτας ἐφορμήσαντα χειμῶνος τὸ πλεῖν,</TextUnit>
    <TextUnit id="1086" loc="1144">ᾧ φθέγμ' ἂν οὐκ ἂν ηὗρες, ἡνίκ' ἐν κακῷ</TextUnit>
    <TextUnit id="1087" loc="1145">χειμῶνος εἴχετ', ἀλλ' ὑφ' εἵματος κρυφεὶς</TextUnit>
    <TextUnit id="1088" loc="1146">πατεῖν παρεῖχε τῷ θέλοντι ναυτίλων.</TextUnit>
    <TextUnit id="1089" loc="1147">οὕτω δὲ καὶ σὲ καὶ τὸ σὸν λάβρον στόμα</TextUnit>
    <TextUnit id="1090" loc="1148">σμικροῦ νέφους τάχ' ἄν τις ἐκπνεύσας μέγας</TextUnit>
    <TextUnit id="1091" loc="1149">χειμὼν κατασβέσειε τὴν πολλὴν βοήν.</TextUnit>
    <TextUnit id="1092" loc="1150">ἐγὼ δέ γ' ἄνδρ' ὄπωπα μωρίας πλέων,</TextUnit>
    <TextUnit id="1093" loc="1151">ὃς ἐν κακοῖς ὕβριζε τοῖσι τῶν πέλας.</TextUnit>
    <TextUnit id="1094" loc="1152">κᾆτ' αὐτὸν εἰσιδών τις ἐμφερὴς ἐμοὶ</TextUnit>
    <TextUnit id="1095" loc="1153">ὀργήν θ' ὅμοιος εἶπε τοιοῦτον λόγον:</TextUnit>
    <TextUnit id="1096" loc="1154">ὤνθρωπε, μὴ δρᾶ τοὺς τεθνηκότας κακῶς:</TextUnit>
    <TextUnit id="1097" loc="1155">εἰ γὰρ ποήσεις, ἴσθι πημανούμενος.</TextUnit>
    <TextUnit id="1098" loc="1156">τοιαῦτ' ἄνολβον ἄνδρ' ἐνουθέτει παρών.</TextUnit>
    <TextUnit id="1099" loc="1157">ὁρῶ δέ τοί νιν, κἄστιν, ὡς ἐμοὶ δοκεῖ,</TextUnit>
    <TextUnit id="1100" loc="1158">οὐδείς ποτ' ἄλλος ἢ σύ. μῶν ᾐνιξάμην;</TextUnit>
    <TextUnit id="1101" loc="1159">ἄπειμι: καὶ γὰρ αἰσχρόν, εἰ πύθοιτό τις</TextUnit>
    <TextUnit id="1102" loc="1160">λόγοις κολάζειν ᾧ βιάζεσθαι πάρα.</TextUnit>
    <TextUnit id="1103" loc="1161">ἄφερπέ νυν: κἀμοὶ γὰρ αἴσχιστον κλύειν</TextUnit>
    <TextUnit id="1104" loc="1162">ἀνδρὸς ματαίου φλαῦρ' ἔπη μυθουμένου.</TextUnit>
    <TextUnit id="1105" loc="1163">ἔσται μεγάλης ἔριδός τις ἀγών.</TextUnit>
    <TextUnit id="1106" loc="1164">ἀλλ' ὡς δύνασαι, Τεῦκρε, ταχύνας</TextUnit>
    <TextUnit id="1107" loc="1165">σπεῦσον κοίλην κάπετόν τιν' ἰδεῖν</TextUnit>
    <TextUnit id="1108" loc="1166">τῷδ', ἔνθα βροτοῖς τὸν ἀείμνηστον</TextUnit>
    <TextUnit id="1109" loc="1167">τάφον εὐρώεντα καθέξει.</TextUnit>
    <TextUnit id="1110" loc="1168">καὶ μὴν ἐς αὐτὸν καιρὸν οἵδε πλησίοι</TextUnit>
    <TextUnit id="1111" loc="1169">πάρεισιν ἀνδρὸς τοῦδε παῖς τε καὶ γυνή,</TextUnit>
    <TextUnit id="1112" loc="1170">τάφον περιστελοῦντε δυστήνου νεκροῦ.</TextUnit>
    <TextUnit id="1113" loc="1171">ὦ παῖ, πρόσελθε δεῦρο καὶ σταθεὶς πέλας</TextUnit>
    <TextUnit id="1114" loc="1172">ἱκέτης ἔφαψαι πατρός, ὅς ς' ἐγείνατο.</TextUnit>
    <TextUnit id="1115" loc="1173">θάκει δὲ προστρόπαιος ἐν χεροῖν ἔχων</TextUnit>
    <TextUnit id="1116" loc="1174">κόμας ἐμὰς καὶ τῆσδε καὶ σαυτοῦ τρίτου,</TextUnit>
    <TextUnit id="1117" loc="1175">ἱκτήριον θησαυρόν. εἰ δέ τις στρατοῦ</TextUnit>
    <TextUnit id="1118" loc="1176">βίᾳ ς' ἀποσπάσειε τοῦδε τοῦ νεκροῦ,</TextUnit>
    <TextUnit id="1119" loc="1177">κακὸς κακῶς ἄθαπτος ἐκπέσοι χθονός,</TextUnit>
    <TextUnit id="1120" loc="1178">γένους ἅπαντος ῥίζαν ἐξημημένος,</TextUnit>
    <TextUnit id="1121" loc="1179">αὔτως ὅπωσπερ τόνδ' ἐγὼ τέμνω πλόκον.</TextUnit>
    <TextUnit id="1122" loc="1180">ἔχ' αὐτόν, ὦ παῖ, καὶ φύλασσε, μηδέ σε</TextUnit>
    <TextUnit id="1123" loc="1181">κινησάτω τις, ἀλλὰ προσπεσὼν ἔχου.</TextUnit>
    <TextUnit id="1124" loc="1182">ὑμεῖς τε μὴ γυναῖκες ἀντ' ἀνδρῶν πέλας</TextUnit>
    <TextUnit id="1125" loc="1183">παρέστατ', ἀλλ' ἀρήγετ', ἔστ' ἐγὼ μολὼν</TextUnit>
    <TextUnit id="1126" loc="1184">τάφου μεληθῶ τῷδε, κἂν μηδεὶς ἐᾷ.</TextUnit>
    <TextUnit id="1127" loc="1185">τίς ἄρα νέατος ἐς πότε λήξει πολυπλάγκτων ἐτέων ἀριθμός,</TextUnit>
    <TextUnit id="1128" loc="1186">τὰν ἄπαυστον αἰὲν ἐμοὶ δορυσσοήτων</TextUnit>
    <TextUnit id="1129" loc="1187">μόχθων ἄταν ἐπάγων</TextUnit>
    <TextUnit id="1130" loc="1190">ἄν τὰν εὐρώδεα Τρωί̈αν,</TextUnit>
    <TextUnit id="1131" loc="1191">δύστανον ὄνειδος ̔Ελλάνων;</TextUnit>
    <TextUnit id="1132" loc="1192">ὄφελε πρότερον αἰθέρα δῦναι μέγαν ἢ τὸν πολύκοινον ̔́Αιδαν</TextUnit>
    <TextUnit id="1133" loc="1195">κεῖνος ἁνήρ, ὃς στυγερῶν ἔδειξεν ὅπλων</TextUnit>
    <TextUnit id="1134" loc="1196">̔́Ελλασιν κοινὸν ̓́Αρη.</TextUnit>
    <TextUnit id="1135" loc="1197">ἰὼ πόνοι πρόγονοι πόνων:</TextUnit>
    <TextUnit id="1136" loc="1198">κεῖνος γὰρ ἔπερσεν ἀνθρώπους.</TextUnit>
    <TextUnit id="1137" loc="1199">ἐκεῖνος οὔτε στεφάνων</TextUnit>
    <TextUnit id="1138" loc="1200">οὔτε βαθεῖαν κυλίκων</TextUnit>
    <TextUnit id="1139" loc="1201">νεῖμεν ἐμοὶ τέρψιν ὁμιλεῖν,</TextUnit>
    <TextUnit id="1140" loc="1202">οὔτε γλυκὺν αὐλῶν ὄτοβον,</TextUnit>
    <TextUnit id="1141" loc="1203">δύσμορος, οὔτ' ἐννυχίαν</TextUnit>
    <TextUnit id="1142" loc="1204">τέρψιν ἰαύειν.</TextUnit>
    <TextUnit id="1143" loc="1205">ἐρώτων δ' ἐρώτων ἀπέπαυσεν, ὤμοι.</TextUnit>
    <TextUnit id="1144" loc="1206">κεῖμαι δ', ἀμέριμνος οὕτως,</TextUnit>
    <TextUnit id="1145" loc="1207">ἀεὶ πυκιναῖς δρόσοις</TextUnit>
    <TextUnit id="1146" loc="1208">τεγγόμενος κόμας,</TextUnit>
    <TextUnit id="1147" loc="1210">λυγρᾶς μνήματα Τροίας.</TextUnit>
    <TextUnit id="1148" loc="1211">καὶ πρὶν μὲν αἰὲν νυχίου</TextUnit>
    <TextUnit id="1149" loc="1212">δείματος ἦν μοι προβολὰ</TextUnit>
    <TextUnit id="1150" loc="1213">καὶ βελέων θούριος Αἴας:</TextUnit>
    <TextUnit id="1151" loc="1214">νῦν δ' οὗτος ἀνεῖται στυγερῷ</TextUnit>
    <TextUnit id="1152" loc="1215">δαίμονι: τίς μοι, τίς ἔτ' οὖν</TextUnit>
    <TextUnit id="1153" loc="1216">τέρψις ἐπέσται;</TextUnit>
    <TextUnit id="1154" loc="1217">γενοίμαν ἵν' ὑλᾶεν ἔπεστι πόντου</TextUnit>
    <TextUnit id="1155" loc="1218">πρόβλημ' ἁλίκλυστον, ἄκραν</TextUnit>
    <TextUnit id="1156" loc="1220">ὑπὸ πλάκα Σουνίου,</TextUnit>
    <TextUnit id="1157" loc="1221">τὰς ἱερὰς ὅπως</TextUnit>
    <TextUnit id="1158" loc="1222">προσείποιμεν ̓Αθάνας.</TextUnit>
    <TextUnit id="1159" loc="1223">καὶ μὴν ἰδὼν ἔσπευσα τὸν στρατηλάτην</TextUnit>
    <TextUnit id="1160" loc="1224">̓Αγαμέμνον' ἡμῖν δεῦρο τόνδ' ὁρμώμενον:</TextUnit>
    <TextUnit id="1161" loc="1225">δῆλος δέ μοὐστὶ σκαιὸν ἐκλύσων στόμα.</TextUnit>
    <TextUnit id="1162" loc="1226">σὲ δὴ τὰ δεινὰ ῥήματ' ἀγγέλλουσί μοι</TextUnit>
    <TextUnit id="1163" loc="1227">τλῆναι καθ' ἡμῶν ὧδ' ἀνοιμωκτὶ χανεῖν;</TextUnit>
    <TextUnit id="1164" loc="1228">σέ τοι, τὸν ἐκ τῆς αἰχμαλωτίδος λέγω,</TextUnit>
    <TextUnit id="1165" loc="1229">ἦ που τραφεὶς ἂν μητρὸς εὐγενοῦς ἄπο</TextUnit>
    <TextUnit id="1166" loc="1230">ὑψήλ' ἐκόμπεις κἀπ' ἄκρων ὡδοιπόρεις,</TextUnit>
    <TextUnit id="1167" loc="1231">ὅτ' οὐδὲν ὢν τοῦ μηδὲν ἀντέστης ὕπερ,</TextUnit>
    <TextUnit id="1168" loc="1232">κοὔτε στρατηγοὺς οὔτε ναυάρχους μολεῖν</TextUnit>
    <TextUnit id="1169" loc="1233">ἡμᾶς ̓Αχαιῶν οὐδὲ σοῦ διωμόσω</TextUnit>
    <TextUnit id="1170" loc="1234">ἀλλ' αὐτὸς ἄρχων, ὡς σὺ φής, Αἴας ἔπλει.</TextUnit>
    <TextUnit id="1171" loc="1235">ταῦτ' οὐκ ἀκούειν μεγάλα πρὸς δούλων κακά;</TextUnit>
    <TextUnit id="1172" loc="1236">ποίου κέκραγας ἀνδρὸς ὧδ' ὑπέρφρονα;</TextUnit>
    <TextUnit id="1173" loc="1237">ποῖ βάντος ἢ ποῦ στάντος οὗπερ οὐκ ἐγώ;</TextUnit>
    <TextUnit id="1174" loc="1238">οὐκ ἆρ' ̓Αχαιοῖς ἄνδρες εἰσὶ πλὴν ὅδε;</TextUnit>
    <TextUnit id="1175" loc="1239">πικροὺς ἔοιγμεν τῶν ̓Αχιλλείων ὅπλων</TextUnit>
    <TextUnit id="1176" loc="1240">ἀγῶνας ̓Αργείοισι κηρῦξαι τότε,</TextUnit>
    <TextUnit id="1177" loc="1241">εἰ πανταχοῦ φανούμεθ' ἐκ Τεύκρου κακοί,</TextUnit>
    <TextUnit id="1178" loc="1242">κοὐκ ἀρκέσει ποθ' ὑμὶν οὐδ' ἡσσημένοις</TextUnit>
    <TextUnit id="1179" loc="1243">εἴκειν ἃ τοῖς πολλοῖσιν ἤρεσκεν κριταῖς,</TextUnit>
    <TextUnit id="1180" loc="1244">ἀλλ' αἰὲν ἡμᾶς ἢ κακοῖς βαλεῖτέ που</TextUnit>
    <TextUnit id="1181" loc="1245">ἢ σὺν δόλῳ κεντήσεθ' οἱ λελειμμένοι.</TextUnit>
    <TextUnit id="1182" loc="1246">ἐκ τῶνδε μέντοι τῶν τρόπων οὐκ ἄν ποτε</TextUnit>
    <TextUnit id="1183" loc="1247">κατάστασις γένοιτ' ἂν οὐδενὸς νόμου,</TextUnit>
    <TextUnit id="1184" loc="1248">εἰ τοὺς δίκῃ νικῶντας ἐξωθήσομεν</TextUnit>
    <TextUnit id="1185" loc="1249">καὶ τοὺς ὄπισθεν εἰς τὸ πρόσθεν ἄξομεν.</TextUnit>
    <TextUnit id="1186" loc="1250">ἀλλ' εἰρκτέον τάδ' ἐστίν: οὐ γὰρ οἱ πλατεῖς</TextUnit>
    <TextUnit id="1187" loc="1251">οὐδ' εὐρύνωτοι φῶτες ἀσφαλέστατοι,</TextUnit>
    <TextUnit id="1188" loc="1252">ἀλλ' οἱ φρονοῦντες εὖ κρατοῦσι πανταχοῦ.</TextUnit>
    <TextUnit id="1189" loc="1253">μέγας δὲ πλευρὰ βοῦς ὑπὸ σμικρᾶς ὅμως</TextUnit>
    <TextUnit id="1190" loc="1254">μάστιγος ὀρθὸς εἰς ὁδὸν πορεύεται.</TextUnit>
    <TextUnit id="1191" loc="1255">καὶ σοὶ προσέρπον τοῦτ' ἐγὼ τὸ φάρμακον</TextUnit>
    <TextUnit id="1192" loc="1256">ὁρῶ τάχ', εἰ μὴ νοῦν κατακτήσει τινά:</TextUnit>
    <TextUnit id="1193" loc="1257">ὃς ἀνδρὸς οὐκέτ' ὄντος, ἀλλ' ἤδη σκιᾶς,</TextUnit>
    <TextUnit id="1194" loc="1258">θαρσῶν ὑβρίζεις κἀξελευθεροστομεῖς.</TextUnit>
    <TextUnit id="1195" loc="1259">οὐ σωφρονήσεις; οὐ μαθὼν ὃς εἶ φύσιν</TextUnit>
    <TextUnit id="1196" loc="1260">ἄλλον τιν' ἄξεις ἄνδρα δεῦρ' ἐλεύθερον,</TextUnit>
    <TextUnit id="1197" loc="1261">ὅστις πρὸς ἡμᾶς ἀντὶ σοῦ λέξει τὰ σά;</TextUnit>
    <TextUnit id="1198" loc="1262">σοῦ γὰρ λέγοντος οὐκέτ' ἂν μάθοιμ' ἐγώ:</TextUnit>
    <TextUnit id="1199" loc="1263">τὴν βάρβαρον γὰρ γλῶσσαν οὐκ ἐπαί̈ω.</TextUnit>
    <TextUnit id="1200" loc="1264">εἴθ' ὑμὶν ἀμφοῖν νοῦς γένοιτο σωφρονεῖν:</TextUnit>
    <TextUnit id="1201" loc="1265">τούτου γὰρ οὐδὲν σφῷν ἔχω λῷον φράσαι.</TextUnit>
    <TextUnit id="1202" loc="1266">φεῦ: τοῦ θανόντος ὡς ταχεῖά τις βροτοῖς</TextUnit>
    <TextUnit id="1203" loc="1267">χάρις διαρρεῖ καὶ προδοῦς' ἁλίσκεται,</TextUnit>
    <TextUnit id="1204" loc="1268">εἰ σοῦ γ' ὅδ' ἁνὴρ οὐδ' ἐπὶ σμικρῶν λόγων,</TextUnit>
    <TextUnit id="1205" loc="1269">Αἴας, ἔτ' ἴσχει μνῆστιν, οὗ σὺ πολλάκις</TextUnit>
    <TextUnit id="1206" loc="1270">τὴν σὴν προτείνων προύκαμες ψυχὴν δόρει.</TextUnit>
    <TextUnit id="1207" loc="1271">ἀλλ' οἴχεται δὴ πάντα ταῦτ' ἐρριμμένα.</TextUnit>
    <TextUnit id="1208" loc="1272">ὦ πολλὰ λέξας ἄρτι κἀνόητ' ἔπη,</TextUnit>
    <TextUnit id="1209" loc="1273">οὐ μνημονεύεις οὐκέτ' οὐδέν, ἡνίκα</TextUnit>
    <TextUnit id="1210" loc="1274">ἑρκέων ποθ' ὑμᾶς οὗτος ἐγκεκλῃμένους,</TextUnit>
    <TextUnit id="1211" loc="1275">ἤδη τὸ μηδὲν ὄντας, ἐν τροπῇ δορὸς</TextUnit>
    <TextUnit id="1212" loc="1276">ἐρρύσατ' ἐλθὼν μοῦνος, ἀμφὶ μὲν νεῶν</TextUnit>
    <TextUnit id="1213" loc="1277">ἄκροισιν ἤδη ναυτικοῖς ἑδωλίοις</TextUnit>
    <TextUnit id="1214" loc="1278">πυρὸς φλέγοντος, εἰς δὲ ναυτικὰ σκάφη</TextUnit>
    <TextUnit id="1215" loc="1279">πηδῶντος ἄρδην ̔́Εκτορος τάφρων ὕπερ;</TextUnit>
    <TextUnit id="1216" loc="1280">τίς ταῦτ' ἀπεῖρξεν; οὐχ ὅδ' ἦν ὁ δρῶν τάδε,</TextUnit>
    <TextUnit id="1217" loc="1281">ὃν οὐδαμοῦ φής, οὗ σὺ μή, βῆναι ποδί;</TextUnit>
    <TextUnit id="1218" loc="1282">ἆρ' ὑμὶν οὗτος ταῦτ' ἔδρασεν ἔνδικα;</TextUnit>
    <TextUnit id="1219" loc="1283">χὤτ' αὖθις αὐτὸς ̔́Εκτορος μόνος μόνου</TextUnit>
    <TextUnit id="1220" loc="1284">λαχών τε κἀκέλευστος ἦλθ' ἐναντίος,</TextUnit>
    <TextUnit id="1221" loc="1285">οὐ δραπέτην τὸν κλῆρον ἐς μέσον καθείς,</TextUnit>
    <TextUnit id="1222" loc="1286">ὑγρᾶς ἀρούρας βῶλον, ἀλλ' ὃς εὐλόφου</TextUnit>
    <TextUnit id="1223" loc="1287">κυνῆς ἔμελλε πρῶτος ἅλμα κουφιεῖν;</TextUnit>
    <TextUnit id="1224" loc="1288">ὅδ' ἦν ὁ πράσσων ταῦτα, σὺν δ' ἐγὼ παρών,</TextUnit>
    <TextUnit id="1225" loc="1289">ὁ δοῦλος, οὑκ τῆς βαρβάρου μητρὸς γεγώς.</TextUnit>
    <TextUnit id="1226" loc="1290">δύστηνε, ποῖ βλέπων ποτ' αὐτὰ καὶ θροεῖς;</TextUnit>
    <TextUnit id="1227" loc="1291">οὐκ οἶσθα σοῦ πατρὸς μὲν ὃς προύφυ πατὴρ</TextUnit>
    <TextUnit id="1228" loc="1292">ἀρχαῖον ὄντα Πέλοπα βάρβαρον Φρύγα;</TextUnit>
    <TextUnit id="1229" loc="1293">̓Ατρέα δ', ὃς αὖ ς' ἔσπειρε δυσσεβέστατον,</TextUnit>
    <TextUnit id="1230" loc="1294">προθέντ' ἀδελφῷ δεῖπνον οἰκείων τέκνων;</TextUnit>
    <TextUnit id="1231" loc="1295">αὐτὸς δὲ μητρὸς ἐξέφυς Κρήσσης, ἐφ' ᾗ</TextUnit>
    <TextUnit id="1232" loc="1296">λαβὼν ἐπακτὸν ἄνδρ' ὁ φιτύσας πατὴρ</TextUnit>
    <TextUnit id="1233" loc="1297">ἐφῆκεν ἐλλοῖς ἰχθύσιν διαφθοράν.</TextUnit>
    <TextUnit id="1234" loc="1298">τοιοῦτος ὢν τοιῷδ' ὀνειδίζεις σποράν;</TextUnit>
    <TextUnit id="1235" loc="1299">ὃς ἐκ πατρὸς μέν εἰμι Τελαμῶνος γεγώς,</TextUnit>
    <TextUnit id="1236" loc="1300">ὅστις στρατοῦ τὰ πρῶτ' ἀριστεύσας ἐμὴν</TextUnit>
    <TextUnit id="1237" loc="1301">ἴσχει ξύνευνον μητέρ', ἣ φύσει μὲν ἦν</TextUnit>
    <TextUnit id="1238" loc="1302">βασίλεια, Λαομέδοντος: ἔκκριτον δέ νιν</TextUnit>
    <TextUnit id="1239" loc="1303">δώρημα κείνῳ 'δωκεν ̓Αλκμήνης γόνος.</TextUnit>
    <TextUnit id="1240" loc="1304">ἆρ' ὧδ' ἄριστος ἐξ ἀριστέοιν δυοῖν</TextUnit>
    <TextUnit id="1241" loc="1305">βλαστὼν ἂν αἰσχύνοιμι τοὺς πρὸς αἵματος,</TextUnit>
    <TextUnit id="1242" loc="1306">οὓς νῦν σὺ τοιοῖσδ' ἐν πόνοισι κειμένους</TextUnit>
    <TextUnit id="1243" loc="1307">ὠθεῖς ἀθάπτους, οὐδ' ἐπαισχύνει λέγων;</TextUnit>
    <TextUnit id="1244" loc="1308">εὖ νυν τόδ' ἴσθι, τοῦτον εἰ βαλεῖτέ που,</TextUnit>
    <TextUnit id="1245" loc="1309">βαλεῖτε χἠμᾶς τρεῖς ὁμοῦ συγκειμένους.</TextUnit>
    <TextUnit id="1246" loc="1310">ἐπεὶ καλόν μοι τοῦδ' ὑπερπονουμένῳ</TextUnit>
    <TextUnit id="1247" loc="1311">θανεῖν προδήλως μᾶλλον ἢ τῆς σῆς ὑπὲρ</TextUnit>
    <TextUnit id="1248" loc="1312">γυναικός, ἢ τοῦ σοῦ γ' ὁμαίμονος λέγω;</TextUnit>
    <TextUnit id="1249" loc="1313">πρὸς ταῦθ' ὅρα μὴ τοὐμόν, ἀλλὰ καὶ τὸ σόν:</TextUnit>
    <TextUnit id="1250" loc="1314">ὡς εἴ με πημανεῖς τι, βουλήσει ποτὲ</TextUnit>
    <TextUnit id="1251" loc="1315">καὶ δειλὸς εἶναι μᾶλλον ἢ 'ν ἐμοὶ θρασύς.</TextUnit>
    <TextUnit id="1252" loc="1316">ἄναξ, ̓Οδυσσεῦ, καιρὸν ἴσθ' ἐληλυθώς,</TextUnit>
    <TextUnit id="1253" loc="1317">εἰ μὴ ξυνάψων, ἀλλὰ συλλύσων πάρει.</TextUnit>
    <TextUnit id="1254" loc="1318">τί δ' ἔστιν, ἄνδρες; τηλόθεν γὰρ ᾐσθόμην</TextUnit>
    <TextUnit id="1255" loc="1319">βοὴν ̓Ατρειδῶν τῷδ' ἐπ' ἀλκίμῳ νεκρῷ.</TextUnit>
    <TextUnit id="1256" loc="1320">οὐ γὰρ κλύοντές ἐσμεν αἰσχίστους λόγους,</TextUnit>
    <TextUnit id="1257" loc="1321">ἄναξ ̓Οδυσσεῦ, τοῦδ' ὑπ' ἀνδρὸς ἀρτίως;</TextUnit>
    <TextUnit id="1258" loc="1322">ποίους; ἐγὼ γὰρ ἀνδρὶ συγγνώμην ἔχω</TextUnit>
    <TextUnit id="1259" loc="1323">κλύοντι φλαῦρα συμβαλεῖν ἔπη κακά.</TextUnit>
    <TextUnit id="1260" loc="1324">ἤκουσεν αἰσχρά: δρῶν γὰρ ἦν τοιαῦτά με.</TextUnit>
    <TextUnit id="1261" loc="1325">τί γάρ ς' ἔδρασεν, ὥστε καὶ βλάβην ἔχειν;</TextUnit>
    <TextUnit id="1262" loc="1326">οὔ φης' ἐάσειν τόνδε τὸν νεκρὸν ταφῆς</TextUnit>
    <TextUnit id="1263" loc="1327">ἄμοιρον, ἀλλὰ πρὸς βίαν θάψειν ἐμοῦ.</TextUnit>
    <TextUnit id="1264" loc="1328">ἔξεστιν οὖν εἰπόντι τἀληθῆ φίλῳ</TextUnit>
    <TextUnit id="1265" loc="1329">σοὶ μηδὲν ἧσσον ἢ πάρος ξυνηρετεῖν;</TextUnit>
    <TextUnit id="1266" loc="1330">εἴπ': ἦ γὰρ εἴην οὐκ ἂν εὖ φρονῶν, ἐπεὶ</TextUnit>
    <TextUnit id="1267" loc="1331">φίλον ς' ἐγὼ μέγιστον ̓Αργείων νέμω.</TextUnit>
    <TextUnit id="1268" loc="1332">ἄκουέ νυν. τὸν ἄνδρα τόνδε πρὸς θεῶν</TextUnit>
    <TextUnit id="1269" loc="1333">μὴ τλῇς ἄθαπτον ὧδ' ἀναλγήτως βαλεῖν:</TextUnit>
    <TextUnit id="1270" loc="1334">μηδ' ἡ βία σε μηδαμῶς νικησάτω</TextUnit>
    <TextUnit id="1271" loc="1335">τοσόνδε μισεῖν ὥστε τὴν δίκην πατεῖν.</TextUnit>
    <TextUnit id="1272" loc="1336">κἀμοὶ γὰρ ἦν ποθ' οὗτος ἔχθιστος στρατοῦ,</TextUnit>
    <TextUnit id="1273" loc="1337">ἐξ οὗ 'κράτησα τῶν ̓Αχιλλείων ὅπλων,</TextUnit>
    <TextUnit id="1274" loc="1338">ἀλλ' αὐτὸν ἔμπας ὄντ' ἐγὼ τοιόνδ' ἐμοὶ</TextUnit>
    <TextUnit id="1275" loc="1339">οὐκ ἀντατιμάσαιμ' ἄν, ὥστε μὴ λέγειν</TextUnit>
    <TextUnit id="1276" loc="1340">ἕν' ἄνδρ' ἰδεῖν ἄριστον ̓Αργείων, ὅσοι</TextUnit>
    <TextUnit id="1277" loc="1341">Τροίαν ἀφικόμεσθα, πλὴν ̓Αχιλλέως.</TextUnit>
    <TextUnit id="1278" loc="1342">ὥστ' οὐκ ἂν ἐνδίκως γ' ἀτιμάζοιτό σοι:</TextUnit>
    <TextUnit id="1279" loc="1343">οὐ γάρ τι τοῦτον, ἀλλὰ τοὺς θεῶν νόμους</TextUnit>
    <TextUnit id="1280" loc="1344">φθείροις ἄν. ἄνδρα δ' οὐ δίκαιον, εἰ θάνοι,</TextUnit>
    <TextUnit id="1281" loc="1345">βλάπτειν τὸν ἐσθλόν, οὐδ' ἐὰν μισῶν κυρῇς.</TextUnit>
    <TextUnit id="1282" loc="1346">σὺ ταῦτ', ̓Οδυσσεῦ, τοῦδ' ὑπερμαχεῖς ἐμοί;</TextUnit>
    <TextUnit id="1283" loc="1347">ἔγωγ': ἐμίσουν δ', ἡνίκ' ἦν μισεῖν καλόν.</TextUnit>
    <TextUnit id="1284" loc="1348">οὐ γὰρ θανόντι καὶ προσεμβῆναί σε χρή;</TextUnit>
    <TextUnit id="1285" loc="1349">μὴ χαῖρ', ̓Ατρείδη, κέρδεσιν τοῖς μὴ καλοῖς.</TextUnit>
    <TextUnit id="1286" loc="1350">τόν τοι τύραννον εὐσεβεῖν οὐ ῥᾴδιον.</TextUnit>
    <TextUnit id="1287" loc="1351">ἀλλ' εὖ λέγουσι τοῖς φίλοις τιμὰς νέμειν.</TextUnit>
    <TextUnit id="1288" loc="1352">κλύειν τὸν ἐσθλὸν ἄνδρα χρὴ τῶν ἐν τέλει.</TextUnit>
    <TextUnit id="1289" loc="1353">παῦσαι: κρατεῖς τοι τῶν φίλων νικώμενος.</TextUnit>
    <TextUnit id="1290" loc="1354">μέμνης' ὁποίῳ φωτὶ τὴν χάριν δίδως.</TextUnit>
    <TextUnit id="1291" loc="1355">ὅδ' ἐχθρὸς ἁνήρ, ἀλλὰ γενναῖός ποτ' ἦν.</TextUnit>
    <TextUnit id="1292" loc="1356">τί ποτε ποήσεις; ἐχθρὸν ὧδ' αἰδεῖ νέκυν;</TextUnit>
    <TextUnit id="1293" loc="1357">νικᾷ γὰρ ἁρετή με τῆς ἔχθρας πολύ.</TextUnit>
    <TextUnit id="1294" loc="1358">τοιοίδε μέντοι φῶτες ἔμπληκτοι βροτῶν.</TextUnit>
    <TextUnit id="1295" loc="1359">ἦ κάρτα πολλοὶ νῦν φίλοι καὖθις πικροί.</TextUnit>
    <TextUnit id="1296" loc="1360">τοιούσδ' ἐπαινεῖς δῆτα σὺ κτᾶσθαι φίλους;</TextUnit>
    <TextUnit id="1297" loc="1361">σκληρὰν ἐπαινεῖν οὐ φιλῶ ψυχὴν ἐγώ.</TextUnit>
    <TextUnit id="1298" loc="1362">ἡμᾶς σὺ δειλοὺς τῇδε θἠμέρᾳ φανεῖς.</TextUnit>
    <TextUnit id="1299" loc="1363">ἄνδρας μὲν οὖν ̔́Ελλησι πᾶσιν ἐνδίκους.</TextUnit>
    <TextUnit id="1300" loc="1364">ἄνωγας οὖν με τὸν νεκρὸν θάπτειν ἐᾶν;</TextUnit>
    <TextUnit id="1301" loc="1365">ἔγωγε: καὶ γὰρ αὐτὸς ἐνθάδ' ἵξομαι.</TextUnit>
    <TextUnit id="1302" loc="1366">ἦ πάνθ' ὅμοια πᾶς ἀνὴρ αὑτῷ πονεῖ.</TextUnit>
    <TextUnit id="1303" loc="1367">τῷ γάρ με μᾶλλον εἰκὸς ἢ 'μαυτῷ πονεῖν;</TextUnit>
    <TextUnit id="1304" loc="1368">σὸν ἆρα τοὔργον, οὐκ ἐμὸν κεκλήσεται.</TextUnit>
    <TextUnit id="1305" loc="1369">ὡς ἂν ποήσῃς, πανταχῇ χρηστός γ' ἔσει.</TextUnit>
    <TextUnit id="1306" loc="1370">ἀλλ' εὖ γε μέντοι τοῦτ' ἐπίστας' ὡς ἐγὼ</TextUnit>
    <TextUnit id="1307" loc="1371">σοὶ μὲν νέμοιμ' ἂν τῆσδε καὶ μείζω χάριν,</TextUnit>
    <TextUnit id="1308" loc="1372">οὗτος δὲ κἀκεῖ κἀνθάδ' ὢν ἔμοιγ' ὁμῶς</TextUnit>
    <TextUnit id="1309" loc="1373">ἔχθιστος ἔσται: σοὶ δὲ δρᾶν ἔξεσθ' ἃ χρῇς.</TextUnit>
    <TextUnit id="1310" loc="1374">ὅστις ς', ̓Οδυσσεῦ, μὴ λέγει γνώμῃ σοφὸν</TextUnit>
    <TextUnit id="1311" loc="1375">φῦναι, τοιοῦτον ὄντα, μῶρός ἐστ' ἀνήρ.</TextUnit>
    <TextUnit id="1312" loc="1376">καὶ νῦν γε Τεύκρῳ τἀπὸ τοῦδ' ἀγγέλλομαι,</TextUnit>
    <TextUnit id="1313" loc="1377">ὅσον τότ' ἐχθρὸς ἦ, τοσόνδ' εἶναι φίλος.</TextUnit>
    <TextUnit id="1314" loc="1378">καὶ τὸν θανόντα τόνδε συνθάπτειν θέλω</TextUnit>
    <TextUnit id="1315" loc="1379">καὶ ξυμπονεῖν καὶ μηδὲν ἐλλείπειν ὅσων</TextUnit>
    <TextUnit id="1316" loc="1380">χρὴ τοῖς ἀρίστοις ἀνδράσιν πονεῖν βροτούς.</TextUnit>
    <TextUnit id="1317" loc="1381">ἄριστ' ̓Οδυσσεῦ, πάντ' ἔχω ς' ἐπαινέσαι</TextUnit>
    <TextUnit id="1318" loc="1382">λόγοισι, καί μ' ἔψευσας ἐλπίδος πολύ.</TextUnit>
    <TextUnit id="1319" loc="1383">τούτῳ γὰρ ὢν ἔχθιστος ̓Αργείων ἀνὴρ</TextUnit>
    <TextUnit id="1320" loc="1384">μόνος παρέστης χερσίν, οὐδ' ἔτλης παρὼν</TextUnit>
    <TextUnit id="1321" loc="1385">θανόντι τῷδε ζῶν ἐφυβρίσαι μέγα,</TextUnit>
    <TextUnit id="1322" loc="1386">ὡς ὁ στρατηγὸς οὑπιβρόντητος μολὼν</TextUnit>
    <TextUnit id="1323" loc="1387">αὐτός τε χὠ ξύναιμος ἠθελησάτην</TextUnit>
    <TextUnit id="1324" loc="1388">λωβητὸν αὐτὸν ἐκβαλεῖν ταφῆς ἄτερ.</TextUnit>
    <TextUnit id="1325" loc="1390">τοιγάρ σφ' ̓Ολύμπου τοῦδ' ὁ πρεσβεύων πατὴρ</TextUnit>
    <TextUnit id="1326" loc="1391">μνήμων τ' ̓Ερινὺς καὶ τελεσφόρος Δίκη</TextUnit>
    <TextUnit id="1327" loc="1392">κακοὺς κακῶς φθείρειαν, ὥσπερ ἤθελον</TextUnit>
    <TextUnit id="1328" loc="1393">τὸν ἄνδρα λώβαις ἐκβαλεῖν ἀναξίως.</TextUnit>
    <TextUnit id="1329" loc="1394">σὲ δ', ὦ γεραιοῦ σπέρμα Λαέρτου πατρός,</TextUnit>
    <TextUnit id="1330" loc="1395">τάφου μὲν ὀκνῶ τοῦδ' ἐπιψαύειν ἐᾶν,</TextUnit>
    <TextUnit id="1331" loc="1396">μὴ τῷ θανόντι τοῦτο δυσχερὲς ποιῶ:</TextUnit>
    <TextUnit id="1332" loc="1397">τὰ δ' ἄλλα καὶ ξύμπρασσε, κεἴ τινα στρατοῦ</TextUnit>
    <TextUnit id="1333" loc="1398">θέλεις κομίζειν, οὐδὲν ἄλγος ἕξομεν.</TextUnit>
    <TextUnit id="1334" loc="1399">ἐγὼ δὲ τἄλλα πάντα πορσυνῶ: σὺ δὲ</TextUnit>
    <TextUnit id="1335" loc="1400">ἀνὴρ καθ' ἡμᾶς ἐσθλὸς ὢν ἐπίστασο.</TextUnit>
    <TextUnit id="1336" loc="1400">ἀλλ' ἤθελον μέν: εἰ δὲ μή 'στί σοι φίλον</TextUnit>
    <TextUnit id="1337" loc="1401">πράσσειν τάδ' ἡμᾶς, εἶμ' ἐπαινέσας τὸ σόν.</TextUnit>
    <TextUnit id="1338" loc="1402">ἅλις: ἤδη γὰρ πολὺς ἐκτέταται</TextUnit>
    <TextUnit id="1339" loc="1403">χρόνος. ἀλλ' οἱ μὲν κοίλην κάπετον</TextUnit>
    <TextUnit id="1340" loc="1404">χερσὶ ταχύνατε, τοὶ δ' ὑψίβατον</TextUnit>
    <TextUnit id="1341" loc="1405">τρίποδ' ἀμφίπυρον λουτρῶν ὁσίων</TextUnit>
    <TextUnit id="1342" loc="1406">θέσθ' ἐπίκαιρον:</TextUnit>
    <TextUnit id="1343" loc="1407">μία δ' ἐκ κλισίας ἀνδρῶν ἴλη</TextUnit>
    <TextUnit id="1344" loc="1408">τὸν ὑπασπίδιον κόσμον φερέτω.</TextUnit>
    <TextUnit id="1345" loc="1410">παῖ, σὺ δὲ πατρός γ', ὅσον ἰσχύεις,</TextUnit>
    <TextUnit id="1346" loc="1411">φιλότητι θιγὼν πλευρὰς σὺν ἐμοὶ</TextUnit>
    <TextUnit id="1347" loc="1412">τάσδ' ἐπικούφιζ': ἔτι γὰρ θερμαὶ</TextUnit>
    <TextUnit id="1348" loc="1413">σύριγγες ἄνω φυσῶσι μέλαν</TextUnit>
    <TextUnit id="1349" loc="1414">μένος. ἀλλ' ἄγε πᾶς, φίλος ὅστις ἀνὴρ</TextUnit>
    <TextUnit id="1350" loc="1415">φησὶ παρεῖναι, σούσθω, βάτω,</TextUnit>
    <TextUnit id="1351" loc="1416">τῷδ' ἀνδρὶ πονῶν τῷ πάντ' ἀγαθῷ</TextUnit>
    <TextUnit id="1352" loc="1417">κοὐδενί πω λῴονι θνητῶν</TextUnit>
    <TextUnit id="1353" loc="1418">Αἴαντος, ὅτ' ἦν, τότε φωνῶ.</TextUnit>
    <TextUnit id="1354" loc="1419">ἦ πολλὰ βροτοῖς ἔστιν ἰδοῦσιν</TextUnit>
    <TextUnit id="1355" loc="1420">γνῶναι: πρὶν ἰδεῖν δ' οὐδεὶς μάντις</TextUnit>
    <TextUnit id="1356" loc="1421">τῶν μελλόντων, ὅ τι πράξει.</TextUnit>
  </Text>
</TessDocument>
