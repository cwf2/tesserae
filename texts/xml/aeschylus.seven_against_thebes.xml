<?xml version="1.0" encoding="UTF-8"?>
<TessDocument id="aeschylus.seven_against_thebes">
  <Metadata>
    <Author>aeschylus</Author>
    <Display>Seven Against Thebes</Display>
    <Abbr>aesch. seven.</Abbr>
    <Lang>grc</Lang>
    <Prose>0</Prose>
    <PrintSource>Herbert Weir Smyth, Ph.D., Aeschylus, with an English translation by Herbert Weir Smyth, Ph. D. in two volumes.. Cambridge: Cambridge, Mass., Harvard University Press; London, William Heinemann, Ltd., 1926.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0005</DigitalSourceURL>
    <AddedBy>Anna Glenn</AddedBy>
    <URI>urn:cts:greekLit:tlg0085.tlg007.perseus-grc1</URI>
  </Metadata>
  <Text>
    <TextUnit id="0" loc="1">Κάδμου πολῖται, χρὴ λέγειν τὰ καίρια</TextUnit>
    <TextUnit id="1" loc="2">ὅστις φυλάσσει πρᾶγος ἐν πρύμνῃ πόλεως</TextUnit>
    <TextUnit id="2" loc="3">οἴακα νωμῶν, βλέφαρα μὴ κοιμῶν ὕπνῳ.</TextUnit>
    <TextUnit id="3" loc="4">εἰ μὲν γὰρ εὖ πράξαιμεν, αἰτία θεοῦ:</TextUnit>
    <TextUnit id="4" loc="5">εἰ δ' αὖθ', ὃ μὴ γένοιτο, συμφορὰ τύχοι,</TextUnit>
    <TextUnit id="5" loc="6">̓Ετεοκλέης ἂν εἷς πολὺς κατὰ πτόλιν</TextUnit>
    <TextUnit id="6" loc="7">ὑμνοῖθ' ὑπ' ἀστῶν φροιμίοις πολυρρόθοις</TextUnit>
    <TextUnit id="7" loc="8">οἰμώγμασίν θ', ὧν Ζεὺς ἀλεξητήριος</TextUnit>
    <TextUnit id="8" loc="9">ἐπώνυμος γένοιτο Καδμείων πόλει.</TextUnit>
    <TextUnit id="9" loc="10">ὑμᾶς δὲ χρὴ νῦν, καὶ τὸν ἐλλείποντ' ἔτι</TextUnit>
    <TextUnit id="10" loc="11">ἥβης ἀκμαίας καὶ τὸν ἔξηβον χρόνῳ,</TextUnit>
    <TextUnit id="11" loc="12">βλαστημὸν ἀλδαίνοντα σώματος πολύν,</TextUnit>
    <TextUnit id="12" loc="13">ὥραν τ' ἔχονθ' ἕκαστον ὥστε συμπρεπές,</TextUnit>
    <TextUnit id="13" loc="14">πόλει τ' ἀρήγειν καὶ θεῶν ἐγχωρίων</TextUnit>
    <TextUnit id="14" loc="15">βωμοῖσι, τιμὰς μὴ 'ξαλειφθῆναί ποτε:</TextUnit>
    <TextUnit id="15" loc="16">τέκνοις τε, Γῇ τε μητρί, φιλτάτῃ τροφῷ:</TextUnit>
    <TextUnit id="16" loc="17">ἡ γὰρ νέους ἕρποντας εὐμενεῖ πέδῳ,</TextUnit>
    <TextUnit id="17" loc="18">ἅπαντα πανδοκοῦσα παιδείας ὄτλον,</TextUnit>
    <TextUnit id="18" loc="19">ἐθρέψατ' οἰκητῆρας ἀσπιδηφόρους</TextUnit>
    <TextUnit id="19" loc="20">πιστοὺς ὅπως γένοισθε πρὸς χρέος τόδε.</TextUnit>
    <TextUnit id="20" loc="21">καὶ νῦν μὲν ἐς τόδ' ἦμαρ εὖ ῥέπει θεός:</TextUnit>
    <TextUnit id="21" loc="22">χρόνον γὰρ ἤδη τόνδε πυργηρουμένοις</TextUnit>
    <TextUnit id="22" loc="23">καλῶς τὰ πλείω πόλεμος ἐκ θεῶν κυρεῖ.</TextUnit>
    <TextUnit id="23" loc="24">νῦν δ' ὡς ὁ μάντις φησίν, οἰωνῶν βοτήρ,</TextUnit>
    <TextUnit id="24" loc="25">ἐν ὠσὶ νωμῶν καὶ φρεσίν, πυρὸς δίχα,</TextUnit>
    <TextUnit id="25" loc="26">χρηστηρίους ὄρνιθας ἀψευδεῖ τέχνῃ:</TextUnit>
    <TextUnit id="26" loc="27">οὗτος τοιῶνδε δεσπότης μαντευμάτων</TextUnit>
    <TextUnit id="27" loc="28">λέγει μεγίστην προσβολὴν ̓Αχαιίδα</TextUnit>
    <TextUnit id="28" loc="29">νυκτηγορεῖσθαι κἀπιβουλεύσειν πόλει.</TextUnit>
    <TextUnit id="29" loc="30">ἀλλ' ἔς τ' ἐπάλξεις καὶ πύλας πυργωμάτων</TextUnit>
    <TextUnit id="30" loc="31">ὁρμᾶσθε πάντες, σοῦσθε σὺν παντευχίᾳ,</TextUnit>
    <TextUnit id="31" loc="32">πληροῦτε θωρακεῖα, κἀπὶ σέλμασιν</TextUnit>
    <TextUnit id="32" loc="33">πύργων στάθητε, καὶ πυλῶν ἐπ' ἐξόδοις</TextUnit>
    <TextUnit id="33" loc="34">μίμνοντες εὖ θαρσεῖτε, μηδ' ἐπηλύδων</TextUnit>
    <TextUnit id="34" loc="35">ταρβεῖτ' ἄγαν ὅμιλον: εὖ τελεῖ θεός.</TextUnit>
    <TextUnit id="35" loc="36">σκοποὺς δὲ κἀγὼ καὶ κατοπτῆρας στρατοῦ</TextUnit>
    <TextUnit id="36" loc="37">ἔπεμψα, τοὺς πέποιθα μὴ ματᾶν ὁδῷ:</TextUnit>
    <TextUnit id="37" loc="38">καὶ τῶνδ' ἀκούσας οὔ τι μὴ ληφθῶ δόλῳ.</TextUnit>
    <TextUnit id="38" loc="39">̓Ετεόκλεες, φέριστε Καδμείων ἄναξ,</TextUnit>
    <TextUnit id="39" loc="40">ἥκω σαφῆ τἀκεῖθεν ἐκ στρατοῦ φέρων,</TextUnit>
    <TextUnit id="40" loc="41">αὐτὸς κατόπτης δ' εἴμ' ἐγὼ τῶν πραγμάτων:</TextUnit>
    <TextUnit id="41" loc="42">ἄνδρες γὰρ ἑπτά, θούριοι λοχαγέται,</TextUnit>
    <TextUnit id="42" loc="43">ταυροσφαγοῦντες ἐς μελάνδετον σάκος</TextUnit>
    <TextUnit id="43" loc="44">καὶ θιγγάνοντες χερσὶ ταυρείου φόνου,</TextUnit>
    <TextUnit id="44" loc="45">̓́Αρη τ', ̓Ενυώ, καὶ φιλαίματον Φόβον</TextUnit>
    <TextUnit id="45" loc="46">ὡρκωμότησαν ἢ πόλει κατασκαφὰς</TextUnit>
    <TextUnit id="46" loc="47">θέντες λαπάξειν ἄστυ Καδμείων βίᾳ,</TextUnit>
    <TextUnit id="47" loc="48">ἢ γῆν θανόντες τήνδε φυράσειν φόνῳ:</TextUnit>
    <TextUnit id="48" loc="49">μνημεῖά θ' αὑτῶν τοῖς τεκοῦσιν ἐς δόμους</TextUnit>
    <TextUnit id="49" loc="50">πρὸς ἅρμ' ̓Αδράστου χερσὶν ἔστεφον, δάκρυ</TextUnit>
    <TextUnit id="50" loc="51">λείβοντες: οἶκτος δ' οὔτις ἦν διὰ στόμα.</TextUnit>
    <TextUnit id="51" loc="52">σιδηρόφρων γὰρ θυμὸς ἀνδρείᾳ φλέγων</TextUnit>
    <TextUnit id="52" loc="53">ἔπνει, λεόντων ὡς ̓́Αρη δεδορκότων.</TextUnit>
    <TextUnit id="53" loc="54">καὶ τῶνδε πύστις οὐκ ὄκνῳ χρονίζεται:</TextUnit>
    <TextUnit id="54" loc="55">κληρουμένους δ' ἔλειπον, ὡς πάλῳ λαχὼν</TextUnit>
    <TextUnit id="55" loc="56">ἕκαστος αὐτῶν πρὸς πύλας ἄγοι λόχον.</TextUnit>
    <TextUnit id="56" loc="57">πρὸς ταῦτ' ἀρίστους ἄνδρας ἐκκρίτους πόλεως</TextUnit>
    <TextUnit id="57" loc="58">πυλῶν ἐπ' ἐξόδοισι τάγευσαι τάχος:</TextUnit>
    <TextUnit id="58" loc="59">ἐγγὺς γὰρ ἤδη πάνοπλος ̓Αργείων στρατὸς</TextUnit>
    <TextUnit id="59" loc="60">χωρεῖ, κονίει, πεδία δ' ἀργηστὴς ἀφρὸς</TextUnit>
    <TextUnit id="60" loc="61">χραίνει σταλαγμοῖς ἱππικῶν ἐκ πλευμόνων.</TextUnit>
    <TextUnit id="61" loc="62">σὺ δ' ὥστε ναὸς κεδνὸς οἰακοστρόφος</TextUnit>
    <TextUnit id="62" loc="63">φράξαι πόλισμα, πρὶν καταιγίσαι πνοὰς</TextUnit>
    <TextUnit id="63" loc="64">̓́Αρεως: βοᾷ γὰρ κῦμα χερσαῖον στρατοῦ:</TextUnit>
    <TextUnit id="64" loc="65">καὶ τῶνδε καιρὸν ὅστις ὤκιστος λαβέ:</TextUnit>
    <TextUnit id="65" loc="66">κἀγὼ τὰ λοιπὰ πιστὸν ἡμεροσκόπον</TextUnit>
    <TextUnit id="66" loc="67">ὀφθαλμὸν ἕξω, καὶ σαφηνείᾳ λόγου</TextUnit>
    <TextUnit id="67" loc="68">εἰδὼς τὰ τῶν θύραθεν ἀβλαβὴς ἔσῃ.</TextUnit>
    <TextUnit id="68" loc="69">ὦ Ζεῦ τε καὶ Γῆ καὶ πολισσοῦχοι θεοί,</TextUnit>
    <TextUnit id="69" loc="70">̓Αρά τ' ̓Ερινὺς πατρὸς ἡ μεγασθενής,</TextUnit>
    <TextUnit id="70" loc="71">μή μοι πόλιν γε πρυμνόθεν πανώλεθρον</TextUnit>
    <TextUnit id="71" loc="72">ἐκθαμνίσητε δῃάλωτον, ̔Ελλάδος</TextUnit>
    <TextUnit id="72" loc="73">φθόγγον χέουσαν, καὶ δόμους ἐφεστίους:</TextUnit>
    <TextUnit id="73" loc="74">ἐλευθέραν δὲ γῆν τε καὶ Κάδμου πόλιν</TextUnit>
    <TextUnit id="74" loc="75">ζυγοῖσι δουλίοισι μήποτε σχεθεῖν:</TextUnit>
    <TextUnit id="75" loc="76">γένεσθε δ' ἀλκή: ξυνὰ δ' ἐλπίζω λέγειν:</TextUnit>
    <TextUnit id="76" loc="77">πόλις γὰρ εὖ πράσσουσα δαίμονας τίει.</TextUnit>
    <TextUnit id="77" loc="78">θρέομαι φοβερὰ μεγάλ' ἄχη:</TextUnit>
    <TextUnit id="78" loc="79">μεθεῖται στρατός: στρατόπεδον λιπὼν</TextUnit>
    <TextUnit id="79" loc="80">ῥεῖ πολὺς ὅδε λεὼς πρόδρομος ἱππότας:</TextUnit>
    <TextUnit id="80" loc="81">αἰθερία κόνις με πείθει φανεῖς',</TextUnit>
    <TextUnit id="81" loc="82">ἄναυδος σαφὴς ἔτυμος ἄγγελος.</TextUnit>
    <TextUnit id="82" loc="83">ἔτι δὲ γᾶς ἐμᾶς πεδί' ὁπλόκτυπ' ὠ-</TextUnit>
    <TextUnit id="83" loc="84">τὶ χρίμπτει βοάν: ποτᾶται, βρέμει δ'</TextUnit>
    <TextUnit id="84" loc="85">ἀμαχέτου δίκαν ὕδατος ὀροτύπου.</TextUnit>
    <TextUnit id="85" loc="86">ἰὼ ἰὼ</TextUnit>
    <TextUnit id="86" loc="87">ἰὼ θεοὶ θεαί τ' ὀρόμενον κακὸν</TextUnit>
    <TextUnit id="87" loc="88">βοᾷ τειχέων ὕπερ ἀλεύσατε.</TextUnit>
    <TextUnit id="88" loc="89">ὁ λεύκασπις ὄρνυται λαὸς εὐ-</TextUnit>
    <TextUnit id="89" loc="90">τρεπὴς ἐπὶ πόλιν διώκων πόδα.</TextUnit>
    <TextUnit id="90" loc="91">τίς ἄρα ῥύσεται, τίς ἄρ' ἐπαρκέσει</TextUnit>
    <TextUnit id="91" loc="92">θεῶν ἢ θεᾶν;</TextUnit>
    <TextUnit id="92" loc="93">πότερα δῆτ' ἐγὼ πάτρια ποτιπέσω</TextUnit>
    <TextUnit id="93" loc="95">βρέτη δαιμόνων;</TextUnit>
    <TextUnit id="94" loc="96">ἰὼ μάκαρες εὔεδροι,</TextUnit>
    <TextUnit id="95" loc="97">ἀκμάζει βρετέων ἔχεσθαι: τί μέλ-</TextUnit>
    <TextUnit id="96" loc="98">λομεν ἀγάστονοι;</TextUnit>
    <TextUnit id="97" loc="100">ἀκούετ' ἢ οὐκ ἀκούετ' ἀσπίδων κτύπον;</TextUnit>
    <TextUnit id="98" loc="101">πέπλων καὶ στεφέων πότ' εἰ μὴ νῦν ἀμ-</TextUnit>
    <TextUnit id="99" loc="102">φὶ λιτάν' ἕξομεν;</TextUnit>
    <TextUnit id="100" loc="103">κτύπον δέδορκα: πάταγος οὐχ ἑνὸς δορός.</TextUnit>
    <TextUnit id="101" loc="104">τί ῥέξεις; προδώσεις, παλαίχθων</TextUnit>
    <TextUnit id="102" loc="105">̓́Αρης, τὰν τεάν;</TextUnit>
    <TextUnit id="103" loc="106">ἰὼ χρυσοπήληξ δαῖμον ἔπιδ' ἔπι-</TextUnit>
    <TextUnit id="104" loc="107">δε πόλιν ἅν ποτ' εὐφιλήταν ἔθου.</TextUnit>
    <TextUnit id="105" loc="108">θεοὶ πολιάοχοι πάντες ἴτε χθονὸς:</TextUnit>
    <TextUnit id="106" loc="110">ἴδετε παρθένων</TextUnit>
    <TextUnit id="107" loc="111">ἱκέσιον λόχον δουλοσύνας ὕπερ.</TextUnit>
    <TextUnit id="108" loc="112">κῦμα γὰρ περὶ πτόλιν δοχμολόφων ἀνδρῶν</TextUnit>
    <TextUnit id="109" loc="115">καχλάζει πνοαῖς ̓́Αρεος ὀρόμενον.</TextUnit>
    <TextUnit id="110" loc="116">ἀλλ', ὦ Ζεῦ † πάτερ παντελές,</TextUnit>
    <TextUnit id="111" loc="117">πάντως ἄρηξον δαί̈ων ἅλωσιν.</TextUnit>
    <TextUnit id="112" loc="120">̓Αργέιοι δὲ πόλισμα Κάδμου</TextUnit>
    <TextUnit id="113" loc="121">κυκλοῦνται: φόβος δ' ἀρῄων ὅπλων</TextUnit>
    <TextUnit id="114" loc="122">δονεῖ, διὰ δέ τοι γενύων ἱππίων</TextUnit>
    <TextUnit id="115" loc="123">κινύρονται φόνον χαλινοί.</TextUnit>
    <TextUnit id="116" loc="124">ἑπτὰ δ' ἀγάνορες πρέποντες στρατοῦ</TextUnit>
    <TextUnit id="117" loc="125">δορυσσοῖς σαγαῖς πύλαις ἑβδόμαις</TextUnit>
    <TextUnit id="118" loc="127">προσίστανται πάλῳ λαχόντες.</TextUnit>
    <TextUnit id="119" loc="128">σύ τ', ὦ Διογενὲς φιλόμαχον κράτος,</TextUnit>
    <TextUnit id="120" loc="129">ῥυσίπολις γενοῦ,</TextUnit>
    <TextUnit id="121" loc="130">Παλλάς, ὅ θ' ἵππιος ποντομέδων ἄναξ</TextUnit>
    <TextUnit id="122" loc="131">ἰχθυβόλῳ Ποσειδάων μαχανᾷ,</TextUnit>
    <TextUnit id="123" loc="132">ἐπίλυσιν φόβων, ἐπίλυσιν δίδου.</TextUnit>
    <TextUnit id="124" loc="135">σύ τ', ̓́Αρης, φεῦ, φεῦ, πόλιν ἐπώνυμον</TextUnit>
    <TextUnit id="125" loc="136">Κάδμου φύλαξον κήδεσαί τ' ἐναργῶς.</TextUnit>
    <TextUnit id="126" loc="140">καὶ Κύπρις, ἅτ' εἶ γένους προμάτωρ,</TextUnit>
    <TextUnit id="127" loc="141">ἄλευσον: σέθεν γὰρ ἐξ αἵματος</TextUnit>
    <TextUnit id="128" loc="142">γεγόναμεν: λιταῖσί σε θεοκλύτοις</TextUnit>
    <TextUnit id="129" loc="143">ἀυτοῦσαι πελαζόμεσθα.</TextUnit>
    <TextUnit id="130" loc="145">καὶ σύ, Λύκει' ἄναξ, Λύκειος γενοῦ</TextUnit>
    <TextUnit id="131" loc="146">στρατῷ δαί̈ῳ στόνων ἀντίτας.</TextUnit>
    <TextUnit id="132" loc="147">σύ τ', ὦ Λατογένει-</TextUnit>
    <TextUnit id="133" loc="148">α κούρα, τόξον εὐτυκάζου ̓́Αρτεμι φίλα.</TextUnit>
    <TextUnit id="134" loc="149">ἒ ἒ ἒ ἔ,</TextUnit>
    <TextUnit id="135" loc="150">ὄτοβον ἁρμάτων ἀμφὶ πόλιν κλύω:</TextUnit>
    <TextUnit id="136" loc="151">ὦ πότνι' ̔́Ηρα.</TextUnit>
    <TextUnit id="137" loc="152">ἔλακον ἀξόνων βριθομένων χνόαι.</TextUnit>
    <TextUnit id="138" loc="153">̓́Αρτεμι φίλα, ἒ ἒ ἒ ἔ,</TextUnit>
    <TextUnit id="139" loc="155">δοριτίνακτος αἰθὴρ δ' ἐπιμαίνεται.</TextUnit>
    <TextUnit id="140" loc="156">τί πόλις ἄμμι πάσχει, τί γενήσεται;</TextUnit>
    <TextUnit id="141" loc="157">ποῖ δ' ἔτι τέλος ἐπάγει θεός;</TextUnit>
    <TextUnit id="142" loc="158">ἒ ἒ ἒ ἔ,</TextUnit>
    <TextUnit id="143" loc="158b">ἀκροβόλων δ' ἐπάλξεων λιθὰς ἔρχεται:</TextUnit>
    <TextUnit id="144" loc="159">ὦ φίλ' ̓́Απολλον:</TextUnit>
    <TextUnit id="145" loc="160">κόναβος ἐν πύλαις χαλκοδέτων σακέων,</TextUnit>
    <TextUnit id="146" loc="161">παῖ Διός, ὅθεν</TextUnit>
    <TextUnit id="147" loc="162">πολεμόκραντον ἁγνὸν τέλος ἐν μάχᾳ.</TextUnit>
    <TextUnit id="148" loc="163">σύ τε, μάκαιρ' ἄνασς' ̓́Ογκα, πρὸ πόλεως</TextUnit>
    <TextUnit id="149" loc="165">ἑπτάπυλον ἕδος ἐπιρρύου.</TextUnit>
    <TextUnit id="150" loc="166">ἰὼ παναρκεῖς θεοί,</TextUnit>
    <TextUnit id="151" loc="167">ἰὼ τέλειοι τέλειαί τε γᾶς</TextUnit>
    <TextUnit id="152" loc="168">τᾶσδε πυργοφύλακες,</TextUnit>
    <TextUnit id="153" loc="169">πόλιν δορίπονον μὴ προδῶθ'</TextUnit>
    <TextUnit id="154" loc="170">ἑτεροφώνῳ στρατῷ.</TextUnit>
    <TextUnit id="155" loc="171">κλύετε παρθένων κλύετε πανδίκως</TextUnit>
    <TextUnit id="156" loc="172">χειροτόνους λιτάς.</TextUnit>
    <TextUnit id="157" loc="173">ἰὼ φίλοι δαίμονες,</TextUnit>
    <TextUnit id="158" loc="175">λυτήριοί τ' ἀμφιβάντες πόλιν,</TextUnit>
    <TextUnit id="159" loc="176">δείξαθ' ὡς φιλοπόλεις,</TextUnit>
    <TextUnit id="160" loc="177">μέλεσθέ θ' ἱερῶν δημίων,</TextUnit>
    <TextUnit id="161" loc="178">μελόμενοι δ' ἀρήξατε:</TextUnit>
    <TextUnit id="162" loc="179">φιλοθύτων δέ τοι πόλεος ὀργίων</TextUnit>
    <TextUnit id="163" loc="180">μνήστορες ἐστέ μοι.</TextUnit>
    <TextUnit id="164" loc="181">ὑμᾶς ἐρωτῶ, θρέμματ' οὐκ ἀνασχετά,</TextUnit>
    <TextUnit id="165" loc="182">ἦ ταῦτ' ἄριστα καὶ πόλει σωτήρια,</TextUnit>
    <TextUnit id="166" loc="183">στρατῷ τε θάρσος τῷδε πυργηρουμένῳ,</TextUnit>
    <TextUnit id="167" loc="185">βρέτη πεσούσας πρὸς πολισσούχων θεῶν</TextUnit>
    <TextUnit id="168" loc="186">αὔειν, λακάζειν, σωφρόνων μισήματα;</TextUnit>
    <TextUnit id="169" loc="187">μήτ' ἐν κακοῖσι μήτ' ἐν εὐεστοῖ φίλῃ</TextUnit>
    <TextUnit id="170" loc="188">ξύνοικος εἴην τῷ γυναικείῳ γένει.</TextUnit>
    <TextUnit id="171" loc="189">κρατοῦσα μὲν γὰρ οὐχ ὁμιλητὸν θράσος,</TextUnit>
    <TextUnit id="172" loc="190">δείσασα δ' οἴκῳ καὶ πόλει πλέον κακόν.</TextUnit>
    <TextUnit id="173" loc="191">καὶ νῦν πολίταις τάσδε διαδρόμους φυγὰς</TextUnit>
    <TextUnit id="174" loc="192">θεῖσαι διερροθήσατ' ἄψυχον κάκην:</TextUnit>
    <TextUnit id="175" loc="193">τὰ τῶν θύραθεν δ' ὡς ἄριστ' ὀφέλλεται,</TextUnit>
    <TextUnit id="176" loc="194">αὐτοὶ δ' ὑπ' αὐτῶν ἔνδοθεν πορθούμεθα.</TextUnit>
    <TextUnit id="177" loc="195">τοιαῦτά τἂν γυναιξὶ συνναίων ἔχοις.</TextUnit>
    <TextUnit id="178" loc="196">κεἰ μή τις ἀρχῆς τῆς ἐμῆς ἀκούσεται,</TextUnit>
    <TextUnit id="179" loc="197">ἀνὴρ γυνή τε χὤ τι τῶν μεταίχμιον,</TextUnit>
    <TextUnit id="180" loc="198">ψῆφος κατ' αὐτῶν ὀλεθρία βουλεύσεται,</TextUnit>
    <TextUnit id="181" loc="199">λευστῆρα δήμου δ' οὔ τι μὴ φύγῃ μόρον.</TextUnit>
    <TextUnit id="182" loc="200">μέλει γὰρ ἀνδρί, μὴ γυνὴ βουλευέτω,</TextUnit>
    <TextUnit id="183" loc="201">τἄξωθεν: ἔνδον δ' οὖσα μὴ βλάβην τίθει.</TextUnit>
    <TextUnit id="184" loc="202">ἤκουσας ἢ οὐκ ἤκουσας, ἢ κωφῇ λέγω;</TextUnit>
    <TextUnit id="185" loc="203">ὦ φίλον Οἰδίπου τέκος, ἔδεις' ἀκού-</TextUnit>
    <TextUnit id="186" loc="204">σασα τὸν ἁρματόκτυπον ὄτοβον ὄτοβον,</TextUnit>
    <TextUnit id="187" loc="205">ὅτε τε σύριγγες ἔκλαγξαν ἑλίτροχοι,</TextUnit>
    <TextUnit id="188" loc="206">ἱππικῶν τ' ἀπύαν πηδαλίων διὰ στόμα</TextUnit>
    <TextUnit id="189" loc="207">πυριγενετᾶν χαλινῶν.</TextUnit>
    <TextUnit id="190" loc="208">τί οὖν; ὁ ναύτης ἆρα μὴ 'ς πρῷραν φυγὼν</TextUnit>
    <TextUnit id="191" loc="209">πρύμνηθεν ηὗρε μηχανὴν σωτηρίας,</TextUnit>
    <TextUnit id="192" loc="210">νεὼς καμούσης ποντίῳ πρὸς κύματι ;</TextUnit>
    <TextUnit id="193" loc="211">ἀλλ' ἐπὶ δαιμόνων πρόδρομος ἦλθον ἀρ-</TextUnit>
    <TextUnit id="194" loc="212">χαῖα βρέτη, θεοῖσι πίσυνος, νιφάδος</TextUnit>
    <TextUnit id="195" loc="213">ὅτ' ὀλοᾶς νειφομένας βρόμος ἐν πύλαις:</TextUnit>
    <TextUnit id="196" loc="214">δὴ τότ' ἤρθην φόβῳ πρὸς μακάρων λιτάς, πόλεως</TextUnit>
    <TextUnit id="197" loc="215">ἵν' ὑπερέχοιεν ἀλκάν.</TextUnit>
    <TextUnit id="198" loc="216">πύργον στέγειν εὔχεσθε πολέμιον δόρυ.</TextUnit>
    <TextUnit id="199" loc="217">οὐκοῦν τάδ' ἔσται πρὸς θεῶν: ἀλλ' οὖν θεοὺς</TextUnit>
    <TextUnit id="200" loc="218">τοὺς τῆς ἁλούσης πόλεος ἐκλείπειν λόγος.</TextUnit>
    <TextUnit id="201" loc="219">μήποτ' ἐμὸν κατ' αἰῶνα λίποι θεῶν</TextUnit>
    <TextUnit id="202" loc="220">ἅδε πανάγυρις, μηδ' ἐπίδοιμι τάνδ'</TextUnit>
    <TextUnit id="203" loc="221">ἀστυδρομουμέναν πόλιν καὶ στράτευμ'</TextUnit>
    <TextUnit id="204" loc="222">ἁπτόμενον πυρὶ δαί̈ῳ.</TextUnit>
    <TextUnit id="205" loc="223">μή μοι θεοὺς καλοῦσα βουλεύου κακῶς:</TextUnit>
    <TextUnit id="206" loc="224">πειθαρχία γάρ ἐστι τῆς εὐπραξίας</TextUnit>
    <TextUnit id="207" loc="225">μήτηρ, γυνὴ σωτῆρος: ὧδ' ἔχει λόγος.</TextUnit>
    <TextUnit id="208" loc="226">ἔστι: θεοῦ δ' ἔτ' ἰσχὺς καθυπερτέρα:</TextUnit>
    <TextUnit id="209" loc="227">πολλάκι δ' ἐν κακοῖσι τὸν ἀμάχανον</TextUnit>
    <TextUnit id="210" loc="228">κἀκ χαλεπᾶς δύας ὕπερθ' ὀμμάτων</TextUnit>
    <TextUnit id="211" loc="229">κρημναμενᾶν νεφελᾶν ὀρθοῖ.</TextUnit>
    <TextUnit id="212" loc="230">ἀνδρῶν τάδ' ἐστί, σφάγια καὶ χρηστήρια</TextUnit>
    <TextUnit id="213" loc="231">θεοῖσιν ἕρδειν πολεμίων πειρωμένους :</TextUnit>
    <TextUnit id="214" loc="232">σὸν δ' αὖ τὸ σιγᾶν καὶ μένειν εἴσω δόμων.</TextUnit>
    <TextUnit id="215" loc="233">διὰ θεῶν πόλιν νεμόμεθ' ἀδάματον,</TextUnit>
    <TextUnit id="216" loc="234">δυσμενέων δ' ὄχλον πύργος ἀποστέγει.</TextUnit>
    <TextUnit id="217" loc="235">τίς τάδε νέμεσις στυγεῖ;</TextUnit>
    <TextUnit id="218" loc="236">οὔτοι φθονῶ σοι δαιμόνων τιμᾶν γένος:</TextUnit>
    <TextUnit id="219" loc="237">ἀλλ' ὡς πολίτας μὴ κακοσπλάγχνους τιθῇς,</TextUnit>
    <TextUnit id="220" loc="238">εὔκηλος ἴσθι μηδ' ἄγαν ὑπερφοβοῦ.</TextUnit>
    <TextUnit id="221" loc="239">ποτίφατον κλύουσα πάταγον ἀνάμιγα</TextUnit>
    <TextUnit id="222" loc="240">ταρβοσύνῳ φόβῳ τάνδ' ἐς ἀκρόπτολιν,</TextUnit>
    <TextUnit id="223" loc="241">τίμιον ἕδος, ἱκόμαν.</TextUnit>
    <TextUnit id="224" loc="242">μή νυν, ἐὰν θνῄσκοντας ἢ τετρωμένους</TextUnit>
    <TextUnit id="225" loc="243">πύθησθε, κωκυτοῖσιν ἁρπαλίζετε.</TextUnit>
    <TextUnit id="226" loc="244">τούτῳ γὰρ ̓́Αρης βόσκεται, φόνῳ βροτῶν.</TextUnit>
    <TextUnit id="227" loc="245">καὶ μὴν ἀκούω γ' ἱππικῶν φρυαγμάτων.</TextUnit>
    <TextUnit id="228" loc="246">μή νυν ἀκούους' ἐμφανῶς ἄκου' ἄγαν.</TextUnit>
    <TextUnit id="229" loc="247">στένει πόλισμα γῆθεν, ὡς κυκλουμένων.</TextUnit>
    <TextUnit id="230" loc="248">οὐκοῦν ἔμ' ἀρκεῖ τῶνδε βουλεύειν πέρι.</TextUnit>
    <TextUnit id="231" loc="249">δέδοικ', ἀραγμὸς δ' ἐν πύλαις ὀφέλλεται.</TextUnit>
    <TextUnit id="232" loc="250">οὐ σῖγα μηδὲν τῶνδ' ἐρεῖς κατὰ πτόλιν;</TextUnit>
    <TextUnit id="233" loc="251">ὦ ξυντέλεια, μὴ προδῷς πυργώματα.</TextUnit>
    <TextUnit id="234" loc="252">οὐκ ἐς φθόρον σιγῶς' ἀνασχήσῃ τάδε;</TextUnit>
    <TextUnit id="235" loc="253">θεοὶ πολῖται, μή με δουλείας τυχεῖν.</TextUnit>
    <TextUnit id="236" loc="254">αὐτὴ σὺ δουλοῖς κἀμὲ καὶ πᾶσαν πόλιν.</TextUnit>
    <TextUnit id="237" loc="255">ὦ παγκρατὲς Ζεῦ, τρέψον εἰς ἐχθροὺς βέλος.</TextUnit>
    <TextUnit id="238" loc="256">ὦ Ζεῦ, γυναικῶν οἷον ὤπασας γένος.</TextUnit>
    <TextUnit id="239" loc="257">μοχθηρόν, ὥσπερ ἄνδρας ὧν ἁλῷ πόλις.</TextUnit>
    <TextUnit id="240" loc="258">παλινστομεῖς αὖ θιγγάνους' ἀγαλμάτων;</TextUnit>
    <TextUnit id="241" loc="259">ἀψυχίᾳ γὰρ γλῶσσαν ἁρπάζει φόβος.</TextUnit>
    <TextUnit id="242" loc="260">αἰτουμένῳ μοι κοῦφον εἰ δοίης τέλος.</TextUnit>
    <TextUnit id="243" loc="261">λέγοις ἂν ὡς τάχιστα, καὶ τάχ' εἴσομαι.</TextUnit>
    <TextUnit id="244" loc="262">σίγησον, ὦ τάλαινα, μὴ φίλους φόβει.</TextUnit>
    <TextUnit id="245" loc="263">σιγῶ: σὺν ἄλλοις πείσομαι τὸ μόρσιμον.</TextUnit>
    <TextUnit id="246" loc="264">τοῦτ' ἀντ' ἐκείνων τοὔπος αἱροῦμαι σέθεν.</TextUnit>
    <TextUnit id="247" loc="265">καὶ πρός γε τούτοις, ἐκτὸς οὖς' ἀγαλμάτων,</TextUnit>
    <TextUnit id="248" loc="266">εὔχου τὰ κρείσσω, ξυμμάχους εἶναι θεούς:</TextUnit>
    <TextUnit id="249" loc="267">κἀμῶν ἀκούσας' εὐγμάτων, ἔπειτα σὺ</TextUnit>
    <TextUnit id="250" loc="268">ὀλολυγμὸν ἱερὸν εὐμενῆ παιώνισον,</TextUnit>
    <TextUnit id="251" loc="269">̔Ελληνικὸν νόμισμα θυστάδος βοῆς,</TextUnit>
    <TextUnit id="252" loc="270">θάρσος φίλοις, λύουσα πολέμιον φόβον.</TextUnit>
    <TextUnit id="253" loc="271">ἐγὼ δὲ χώρας τοῖς πολισσούχοις θεοῖς,</TextUnit>
    <TextUnit id="254" loc="272">πεδιονόμοις τε κἀγορᾶς ἐπισκόποις,</TextUnit>
    <TextUnit id="255" loc="273">Δίρκης τε πηγαῖς, ὕδατί τ' ̓Ισμηνοῦ λέγω</TextUnit>
    <TextUnit id="256" loc="274">εὖ ξυντυχόντων καὶ πόλεως σεσωμένης,</TextUnit>
    <TextUnit id="257" loc="275">μήλοισιν αἱμάσσοντας ἑστίας θεῶν,</TextUnit>
    <TextUnit id="258" loc="276">ταυροκτονοῦντας θεοῖσιν, ὧδ' ἐπεύχομαι</TextUnit>
    <TextUnit id="259" loc="277">θύσειν τροπαῖα, δαί̈ων δ' ἐσθήματα,</TextUnit>
    <TextUnit id="260" loc="278">στέψω λάφυρα δουρίπληχθ' ἁγνοῖς δόμοις.</TextUnit>
    <TextUnit id="261" loc="279">στέψω πρὸ ναῶν, πολεμίων δ' ἐσθήματα.†</TextUnit>
    <TextUnit id="262" loc="280">τοιαῦτ' ἐπεύχου μὴ φιλοστόνως θεοῖς,</TextUnit>
    <TextUnit id="263" loc="281">μηδ' ἐν ματαίοις κἀγρίοις ποιφύγμασιν:</TextUnit>
    <TextUnit id="264" loc="282">οὐ γάρ τι μᾶλλον μὴ φύγῃς τὸ μόρσιμον.</TextUnit>
    <TextUnit id="265" loc="283">ἐγὼ δέ γ' ἄνδρας ἓξ ἐμοὶ σὺν ἑβδόμῳ</TextUnit>
    <TextUnit id="266" loc="284">ἀντηρέτας ἐχθροῖσι τὸν μέγαν τρόπον</TextUnit>
    <TextUnit id="267" loc="285">εἰς ἑπτατειχεῖς ἐξόδους τάξω μολών,</TextUnit>
    <TextUnit id="268" loc="286">πρὶν ἀγγέλους σπερχνούς τε καὶ ταχυρρόθους</TextUnit>
    <TextUnit id="269" loc="287">λόγους ἱκέσθαι καὶ φλέγειν χρείας ὕπο.</TextUnit>
    <TextUnit id="270" loc="288">μέλει, φόβῳ δ' οὐχ ὑπνώσσει κέαρ:</TextUnit>
    <TextUnit id="271" loc="289">γείτονες δὲ καρδίας</TextUnit>
    <TextUnit id="272" loc="290">μέριμναι ζωπυροῦσι τάρβος</TextUnit>
    <TextUnit id="273" loc="291">τὸν ἀμφιτειχῆ λεών,</TextUnit>
    <TextUnit id="274" loc="292">δράκοντας ὥς τις τέκνων</TextUnit>
    <TextUnit id="275" loc="293">ὑπερδέδοικεν λεχαίων δυσευνάτορας</TextUnit>
    <TextUnit id="276" loc="294">πάντρομος πελειάς.</TextUnit>
    <TextUnit id="277" loc="295">τοὶ μὲν γὰρ ποτὶ πύργους</TextUnit>
    <TextUnit id="278" loc="296">πανδαμεὶ πανομιλεὶ</TextUnit>
    <TextUnit id="279" loc="297">στείχουσιν. τί γένωμαι;</TextUnit>
    <TextUnit id="280" loc="298">τοὶ δ' ἐπ' ἀμφιβόλοισιν</TextUnit>
    <TextUnit id="281" loc="299">ἰάπτουσι πολίταις</TextUnit>
    <TextUnit id="282" loc="300">χερμάδ' ὀκριόεσσαν.</TextUnit>
    <TextUnit id="283" loc="301">παντὶ τρόπῳ, Διογενεῖς</TextUnit>
    <TextUnit id="284" loc="302">θεοί, πόλιν καὶ στρατὸν</TextUnit>
    <TextUnit id="285" loc="303">Καδμογενῆ ῥύεσθε.</TextUnit>
    <TextUnit id="286" loc="304">ποῖον δ' ἀμείψεσθε γαίας πέδον</TextUnit>
    <TextUnit id="287" loc="305">τᾶσδ' ἄρειον, ἐχθροῖς</TextUnit>
    <TextUnit id="288" loc="306">ἀφέντες τὰν βαθύχθον' αἶαν,</TextUnit>
    <TextUnit id="289" loc="307">ὕδωρ τε Διρκαῖον, εὐ-</TextUnit>
    <TextUnit id="290" loc="308">τραφέστατον πωμάτων</TextUnit>
    <TextUnit id="291" loc="309">ὅσων ἵησιν Ποσει-</TextUnit>
    <TextUnit id="292" loc="310">δᾶν ὁ γαιάοχος</TextUnit>
    <TextUnit id="293" loc="311">Τηθύος τε παῖδες.</TextUnit>
    <TextUnit id="294" loc="312">πρὸς τάδ', ὦ πολιοῦχοι</TextUnit>
    <TextUnit id="295" loc="313">θεοί, τοῖσι μὲν ἔξω</TextUnit>
    <TextUnit id="296" loc="314">πύργων ἀνδρολέτειραν</TextUnit>
    <TextUnit id="297" loc="315">κῆρα, ῥίψοπλον ἄταν,</TextUnit>
    <TextUnit id="298" loc="316">ἐμβαλόντες ἄροισθε</TextUnit>
    <TextUnit id="299" loc="317">κῦδος τοῖσδε πολίταις.</TextUnit>
    <TextUnit id="300" loc="318">καὶ πόλεως ῥύτορες ἔστ'</TextUnit>
    <TextUnit id="301" loc="319">εὔεδροί τε στάθητ'</TextUnit>
    <TextUnit id="302" loc="320">ὀξυγόοις λιταῖσιν.</TextUnit>
    <TextUnit id="303" loc="321">οἰκτρὸν γὰρ πόλιν ὧδ' ὠγυγίαν</TextUnit>
    <TextUnit id="304" loc="322">̓Αίδᾳ προϊάψαι, δορὸς ἄγραν</TextUnit>
    <TextUnit id="305" loc="323">δουλίαν ψαφαρᾷ σποδῷ</TextUnit>
    <TextUnit id="306" loc="324">ὑπ' ἀνδρὸς ̓Αχαιοῦ θεόθεν</TextUnit>
    <TextUnit id="307" loc="325">περθομέναν ἀτίμως,</TextUnit>
    <TextUnit id="308" loc="326">τὰς δὲ κεχειρωμένας ἄγεσθαι,</TextUnit>
    <TextUnit id="309" loc="327">ἒ ἔ, νέας τε καὶ παλαιὰς</TextUnit>
    <TextUnit id="310" loc="328">ἱππηδὸν πλοκάμων, περιρ-</TextUnit>
    <TextUnit id="311" loc="329">ρηγνυμένων φαρέων. βοᾷ</TextUnit>
    <TextUnit id="312" loc="330">δ' ἐκκενουμένα πόλις,</TextUnit>
    <TextUnit id="313" loc="331">λαί̈δος ὀλλυμένας μιξοθρόου:</TextUnit>
    <TextUnit id="314" loc="332">βαρείας τοι τύχας προταρβῶ.</TextUnit>
    <TextUnit id="315" loc="333">κλαυτὸν δ' ἀρτιτρόποις ὠμοδρόποις</TextUnit>
    <TextUnit id="316" loc="334">νομίμων προπάροιθεν διαμεῖψαι</TextUnit>
    <TextUnit id="317" loc="335">δωμάτων στυγερὰν ὁδόν:</TextUnit>
    <TextUnit id="318" loc="336">τί; τὸν φθίμενον γὰρ προλέγω</TextUnit>
    <TextUnit id="319" loc="337">βέλτερα τῶνδε πράσσειν:</TextUnit>
    <TextUnit id="320" loc="338">πολλὰ γάρ, εὖτε πτόλις δαμασθῇ,</TextUnit>
    <TextUnit id="321" loc="339">ἒ ἔ, δυστυχῆ τε πράσσει.</TextUnit>
    <TextUnit id="322" loc="340">ἄλλος δ' ἄλλον ἄγει, φονεύ-</TextUnit>
    <TextUnit id="323" loc="341">ει, τὰ δὲ πυρφορεῖ: καπνῷ</TextUnit>
    <TextUnit id="324" loc="342">δὲ χραίνεται πόλισμ' ἅπαν:</TextUnit>
    <TextUnit id="325" loc="343">μαινόμενος δ' ἐπιπνεῖ λαοδάμας</TextUnit>
    <TextUnit id="326" loc="344">μιαίνων εὐσέβειαν ̓́Αρης.</TextUnit>
    <TextUnit id="327" loc="345">κορκορυγαὶ δ' ἀν' ἄστυ, προτὶ πτόλιν</TextUnit>
    <TextUnit id="328" loc="346">δ' ὁρκάνα</TextUnit>
    <TextUnit id="329" loc="347">πυργῶτις: πρὸς ἀνδρὸς δ' ἀνὴρ</TextUnit>
    <TextUnit id="330" loc="348">ἀμφὶ δορὶ κλίνεται:</TextUnit>
    <TextUnit id="331" loc="349">βλαχαὶ δ' αἱματόεσσαι</TextUnit>
    <TextUnit id="332" loc="350">τῶν ἐπιμαστιδίων</TextUnit>
    <TextUnit id="333" loc="350">ἀρτιτρεφεῖς βρέμονται.</TextUnit>
    <TextUnit id="334" loc="351">ἁρπαγαὶ δὲ διαδρομᾶν ὁμαίμονες:</TextUnit>
    <TextUnit id="335" loc="352">ξυμβολεῖ φέρων φέροντι,</TextUnit>
    <TextUnit id="336" loc="353">καὶ κενὸς κενὸν καλεῖ,</TextUnit>
    <TextUnit id="337" loc="354">ξύννομον θέλων ἔχειν,</TextUnit>
    <TextUnit id="338" loc="355">οὔτε μεῖον οὔτ' ἴσον λελιμμένοι.</TextUnit>
    <TextUnit id="339" loc="356">τἀκ τῶνδ' εἰκάσαι λόγος πάρα.</TextUnit>
    <TextUnit id="340" loc="357">παντοδαπὸς δὲ καρπὸς χαμάδις πεσὼν</TextUnit>
    <TextUnit id="341" loc="358">ἀλγύνει κυρήσας: πικρὸν δ'</TextUnit>
    <TextUnit id="342" loc="359">ὄμμα θαλαμηπόλων:</TextUnit>
    <TextUnit id="343" loc="360">πολλὰ δ' ἀκριτόφυρτος</TextUnit>
    <TextUnit id="344" loc="361">γᾶς δόσις οὐτιδανοῖς</TextUnit>
    <TextUnit id="345" loc="362">ἐν ῥοθίοις φορεῖται.</TextUnit>
    <TextUnit id="346" loc="363">δμωίδες δὲ καινοπήμονες νέαι:</TextUnit>
    <TextUnit id="347" loc="364">τλάμον' εὐνὰν αἰχμάλωτον</TextUnit>
    <TextUnit id="348" loc="365">ἀνδρὸς εὐτυχοῦντος ὣς</TextUnit>
    <TextUnit id="349" loc="366">δυσμενοῦς ὑπερτέρου</TextUnit>
    <TextUnit id="350" loc="367">ἐλπίς ἐστι νύκτερον τέλος μολεῖν,</TextUnit>
    <TextUnit id="351" loc="368">παγκλαύτων ἀλγέων ἐπίρροθον.</TextUnit>
    <TextUnit id="352" loc="369">ὅ τοι κατόπτης, ὡς ἐμοὶ δοκεῖ, στρατοῦ</TextUnit>
    <TextUnit id="353" loc="370">πευθώ τιν' ἡμῖν, ὦ φίλαι, νέαν φέρει,</TextUnit>
    <TextUnit id="354" loc="371">σπουδῇ διώκων πομπίμους χνόας ποδῶν.</TextUnit>
    <TextUnit id="355" loc="372">καὶ μὴν ἄναξ ὅδ' αὐτὸς Οἰδίπου τόκος</TextUnit>
    <TextUnit id="356" loc="373">εἰς ἀρτίκολλον ἀγγέλου λόγον μαθεῖν:</TextUnit>
    <TextUnit id="357" loc="374">σπουδὴ δὲ καὶ τοῦδ' οὐκ ἀπαρτίζει πόδα.</TextUnit>
    <TextUnit id="358" loc="375">λέγοιμ' ἂν εἰδὼς εὖ τὰ τῶν ἐναντίων,</TextUnit>
    <TextUnit id="359" loc="376">ὥς τ' ἐν πύλαις ἕκαστος εἴληχεν πάλον.</TextUnit>
    <TextUnit id="360" loc="377">Τυδεὺς μὲν ἤδη πρὸς πύλαισι Προιτίσιν</TextUnit>
    <TextUnit id="361" loc="378">βρέμει, πόρον δ' ̓Ισμηνὸν οὐκ ἐᾷ περᾶν</TextUnit>
    <TextUnit id="362" loc="379">ὁ μάντις: οὐ γὰρ σφάγια γίγνεται καλά.</TextUnit>
    <TextUnit id="363" loc="380">Τυδεὺς δὲ μαργῶν καὶ μάχης λελιμμένος</TextUnit>
    <TextUnit id="364" loc="381">μεσημβριναῖς κλαγγαῖσιν ὡς δράκων βοᾷ:</TextUnit>
    <TextUnit id="365" loc="382">θείνει δ' ὀνείδει μάντιν Οἰκλείδην σοφόν,</TextUnit>
    <TextUnit id="366" loc="383">σαίνειν μόρον τε καὶ μάχην ἀψυχίᾳ.</TextUnit>
    <TextUnit id="367" loc="384">τοιαῦτ' ἀυτῶν τρεῖς κατασκίους λόφους</TextUnit>
    <TextUnit id="368" loc="385">σείει, κράνους χαίτωμ', ὑπ' ἀσπίδος δ' ἔσω</TextUnit>
    <TextUnit id="369" loc="386">χαλκήλατοι κλάζουσι κώδωνες φόβον:</TextUnit>
    <TextUnit id="370" loc="387">ἔχει δ' ὑπέρφρον σῆμ' ἐπ' ἀσπίδος τόδε,</TextUnit>
    <TextUnit id="371" loc="388">φλέγονθ' ὑπ' ἄστροις οὐρανὸν τετυγμένον:</TextUnit>
    <TextUnit id="372" loc="389">λαμπρὰ δὲ πανσέληνος ἐν μέσῳ σάκει,</TextUnit>
    <TextUnit id="373" loc="390">πρέσβιστον ἄστρων, νυκτὸς ὀφθαλμός, πρέπει.</TextUnit>
    <TextUnit id="374" loc="391">τοιαῦτ' ἀλύων ταῖς ὑπερκόμποις σαγαῖς</TextUnit>
    <TextUnit id="375" loc="392">βοᾷ παρ' ὄχθαις ποταμίαις, μάχης ἐρῶν,</TextUnit>
    <TextUnit id="376" loc="393">ἵππος χαλινῶν ὣς κατασθμαίνων μένει,</TextUnit>
    <TextUnit id="377" loc="394">ὅστις βοὴν σάλπιγγος ὁρμαίνει μένων.</TextUnit>
    <TextUnit id="378" loc="395">τίν' ἀντιτάξεις τῷδε; τίς Προίτου πυλῶν</TextUnit>
    <TextUnit id="379" loc="396">κλῄθρων λυθέντων προστατεῖν φερέγγυος;</TextUnit>
    <TextUnit id="380" loc="397">κόσμον μὲν ἀνδρὸς οὔτιν' ἂν τρέσαιμ' ἐγώ,</TextUnit>
    <TextUnit id="381" loc="398">οὐδ' ἑλκοποιὰ γίγνεται τὰ σήματα:</TextUnit>
    <TextUnit id="382" loc="399">λόφοι δὲ κώδων τ' οὐ δάκνους' ἄνευ δορός.</TextUnit>
    <TextUnit id="383" loc="400">καὶ νύκτα ταύτην ἣν λέγεις ἐπ' ἀσπίδος</TextUnit>
    <TextUnit id="384" loc="401">ἄστροισι μαρμαίρουσαν οὐρανοῦ κυρεῖν,</TextUnit>
    <TextUnit id="385" loc="402">τάχ' ἂν γένοιτο μάντις ἡ ἀνοία τινί.</TextUnit>
    <TextUnit id="386" loc="403">εἰ γὰρ θανόντι νὺξ ἐπ' ὀφθαλμοῖς πέσοι,</TextUnit>
    <TextUnit id="387" loc="404">τῷ τοι φέροντι σῆμ' ὑπέρκομπον τόδε</TextUnit>
    <TextUnit id="388" loc="405">γένοιτ' ἂν ὀρθῶς ἐνδίκως τ' ἐπώνυμον,</TextUnit>
    <TextUnit id="389" loc="406">καὐτὸς καθ' αὑτοῦ τήνδ' ὕβριν μαντεύσεται.</TextUnit>
    <TextUnit id="390" loc="407">ἐγὼ δὲ Τυδεῖ κεδνὸν ̓Αστακοῦ τόκον</TextUnit>
    <TextUnit id="391" loc="408">τῶνδ' ἀντιτάξω προστάτην πυλωμάτων,</TextUnit>
    <TextUnit id="392" loc="409">μάλ' εὐγενῆ τε καὶ τὸν Αἰσχύνης θρόνον</TextUnit>
    <TextUnit id="393" loc="410">τιμῶντα καὶ στυγοῦνθ' ὑπέρφρονας λόγους.</TextUnit>
    <TextUnit id="394" loc="411">αἰσχρῶν γὰρ ἀργός, μὴ κακὸς δ' εἶναι φιλεῖ.</TextUnit>
    <TextUnit id="395" loc="412">σπαρτῶν δ' ἀπ' ἀνδρῶν, ὧν ̓́Αρης ἐφείσατο,</TextUnit>
    <TextUnit id="396" loc="413">ῥίζωμ' ἀνεῖται, κάρτα δ' ἔστ' ἐγχώριος,</TextUnit>
    <TextUnit id="397" loc="414">Μελάνιππος: ἔργον δ' ἐν κύβοις ̓́Αρης κρινεῖ:</TextUnit>
    <TextUnit id="398" loc="415">Δίκη δ' ὁμαίμων κάρτα νιν προστέλλεται</TextUnit>
    <TextUnit id="399" loc="416">εἴργειν τεκούσῃ μητρὶ πολέμιον δόρυ.</TextUnit>
    <TextUnit id="400" loc="417">τὸν ἁμόν νυν ἀντίπαλον εὐτυχεῖν</TextUnit>
    <TextUnit id="401" loc="418">θεοὶ δοῖεν, ὡς δικαίως πόλεως</TextUnit>
    <TextUnit id="402" loc="419">πρόμαχος ὄρνυται: τρέμω δ' αἱματη-</TextUnit>
    <TextUnit id="403" loc="420">φόρους μόρους ὑπὲρ φίλων</TextUnit>
    <TextUnit id="404" loc="421">ὀλομένων ἰδέσθαι.</TextUnit>
    <TextUnit id="405" loc="422">τούτῳ μὲν οὕτως εὐτυχεῖν δοῖεν θεοί:</TextUnit>
    <TextUnit id="406" loc="423">Καπανεὺς δ' ἐπ' ̓Ηλέκτραισιν εἴληχεν πύλαις,</TextUnit>
    <TextUnit id="407" loc="424">γίγας ὅδ' ἄλλος τοῦ πάρος λελεγμένου</TextUnit>
    <TextUnit id="408" loc="425">μείζων, ὁ κόμπος δ' οὐ κατ' ἄνθρωπον φρονεῖ,</TextUnit>
    <TextUnit id="409" loc="426">πύργοις δ' ἀπειλεῖ δείν', ἃ μὴ κραίνοι τύχη:</TextUnit>
    <TextUnit id="410" loc="427">θεοῦ τε γὰρ θέλοντος ἐκπέρσειν πόλιν</TextUnit>
    <TextUnit id="411" loc="428">καὶ μὴ θέλοντός φησιν, οὐδὲ τὴν Διὸς</TextUnit>
    <TextUnit id="412" loc="429">ἔριν πέδοι σκήψασαν ἐμποδὼν σχεθεῖν.</TextUnit>
    <TextUnit id="413" loc="430">τὰς δ' ἀστραπάς τε καὶ κεραυνίους βολὰς</TextUnit>
    <TextUnit id="414" loc="431">μεσημβρινοῖσι θάλπεσιν προσῄκασεν:</TextUnit>
    <TextUnit id="415" loc="432">ἔχει δὲ σῆμα γυμνὸν ἄνδρα πυρφόρον,</TextUnit>
    <TextUnit id="416" loc="433">φλέγει δὲ λαμπὰς διὰ χερῶν ὡπλισμένη:</TextUnit>
    <TextUnit id="417" loc="434">χρυσοῖς δὲ φωνεῖ γράμμασιν “πρήσω πόλιν.”</TextUnit>
    <TextUnit id="418" loc="435">τοιῷδε φωτὶ πέμπε—τίς ξυστήσεται,</TextUnit>
    <TextUnit id="419" loc="436">τίς ἄνδρα κομπάζοντα μὴ τρέσας μενεῖ;</TextUnit>
    <TextUnit id="420" loc="437">καὶ τῷδε κέρδει κέρδος ἄλλο τίκτεται.</TextUnit>
    <TextUnit id="421" loc="438">τῶν τοι ματαίων ἀνδράσιν φρονημάτων</TextUnit>
    <TextUnit id="422" loc="439">ἡ γλῶσς' ἀληθὴς γίγνεται κατήγορος:</TextUnit>
    <TextUnit id="423" loc="440">Καπανεὺς δ' ἀπειλεῖ, δρᾶν παρεσκευασμένος,</TextUnit>
    <TextUnit id="424" loc="441">θεοὺς ἀτίζων, κἀπογυμνάζων στόμα</TextUnit>
    <TextUnit id="425" loc="442">χαρᾷ ματαίᾳ θνητὸς ὢν εἰς οὐρανὸν</TextUnit>
    <TextUnit id="426" loc="443">πέμπει γεγωνὰ Ζηνὶ κυμαίνοντ' ἔπη:</TextUnit>
    <TextUnit id="427" loc="444">πέποιθα δ' αὐτῷ ξὺν δίκῃ τὸν πυρφόρον</TextUnit>
    <TextUnit id="428" loc="445">ἥξειν κεραυνόν, οὐδὲν ἐξῃκασμένον</TextUnit>
    <TextUnit id="429" loc="446">μεσημβρινοῖσι θάλπεσιν τοῖς ἡλίου.</TextUnit>
    <TextUnit id="430" loc="447">ἀνὴρ δ' ἐπ' αὐτῷ, κεἰ στόμαργός ἐστ' ἄγαν,</TextUnit>
    <TextUnit id="431" loc="448">αἴθων τέτακται λῆμα, Πολυφόντου βία,</TextUnit>
    <TextUnit id="432" loc="449">φερέγγυον φρούρημα, προστατηρίας</TextUnit>
    <TextUnit id="433" loc="450">̓Αρτέμιδος εὐνοίαισι σύν τ' ἄλλοις θεοῖς.</TextUnit>
    <TextUnit id="434" loc="451">λέγ' ἄλλον ἄλλαις ἐν πύλαις εἰληχότα.</TextUnit>
    <TextUnit id="435" loc="452">ὄλοιθ' ὃς πόλει μεγάλ' ἐπεύχεται,</TextUnit>
    <TextUnit id="436" loc="453">κεραυνοῦ δέ νιν βέλος ἐπισχέθοι,</TextUnit>
    <TextUnit id="437" loc="454">πρὶν ἐμὸν ἐσθορεῖν δόμον, πωλικῶν</TextUnit>
    <TextUnit id="438" loc="455">θ' ἑδωλίων ὑπερκόπῳ</TextUnit>
    <TextUnit id="439" loc="456">δορί ποτ' ἐκλαπάξαι.</TextUnit>
    <TextUnit id="440" loc="457">καὶ μὴν τὸν ἐντεῦθεν λαχόντα πρὸς πύλαις</TextUnit>
    <TextUnit id="441" loc="458">λέξω: τρίτῳ γὰρ ̓Ετεόκλῳ τρίτος πάλος</TextUnit>
    <TextUnit id="442" loc="459">ἐξ ὑπτίου 'πήδησεν εὐχάλκου κράνους,</TextUnit>
    <TextUnit id="443" loc="460">πύλαισι Νηίστῃσι προσβαλεῖν λόχον.</TextUnit>
    <TextUnit id="444" loc="461">ἵππους δ' ἐν ἀμπυκτῆρσιν ἐμβριμωμένας</TextUnit>
    <TextUnit id="445" loc="462">δινεῖ, θελούσας πρὸς πύλαις πεπτωκέναι.</TextUnit>
    <TextUnit id="446" loc="463">φιμοὶ δὲ συρίζουσι βάρβαρον τρόπον,</TextUnit>
    <TextUnit id="447" loc="464">μυκτηροκόμποις πνεύμασιν πληρούμενοι.</TextUnit>
    <TextUnit id="448" loc="465">ἐσχημάτισται δ' ἀσπὶς οὐ σμικρὸν τρόπον:</TextUnit>
    <TextUnit id="449" loc="466">ἀνὴρ δ': ὁπλίτης κλίμακος προσαμβάσεις</TextUnit>
    <TextUnit id="450" loc="467">στείχει πρὸς ἐχθρῶν πύργον, ἐκπέρσαι θέλων.</TextUnit>
    <TextUnit id="451" loc="468">βοᾷ δὲ χοὖτος γραμμάτων ἐν ξυλλαβαῖς,</TextUnit>
    <TextUnit id="452" loc="469">ὡς οὐδ' ἂν ̓́Αρης σφ' ἐκβάλοι πυργωμάτων.</TextUnit>
    <TextUnit id="453" loc="470">καὶ τῷδε φωτὶ πέμπε τὸν φερέγγυον</TextUnit>
    <TextUnit id="454" loc="471">πόλεως ἀπείργειν τῆσδε δούλιον ζυγόν.</TextUnit>
    <TextUnit id="455" loc="472">πέμποιμ' ἂν ἤδη τόνδε, σὺν τύχῃ δέ τῳ:</TextUnit>
    <TextUnit id="456" loc="473">καὶ δὴ πέπεμπται κόμπον ἐν χεροῖν ἔχων,</TextUnit>
    <TextUnit id="457" loc="474">Μεγαρεύς, Κρέοντος σπέρμα τοῦ σπαρτῶν</TextUnit>
    <TextUnit id="458" loc="475">γένους,</TextUnit>
    <TextUnit id="459" loc="475">ὃς οὔτι μάργων ἱππικῶν φρυαγμάτων</TextUnit>
    <TextUnit id="460" loc="476">βρόμον φοβηθεὶς ἐκ πυλῶν χωρήσεται,</TextUnit>
    <TextUnit id="461" loc="477">ἀλλ' ἢ θανὼν τροφεῖα πληρώσει χθονί,</TextUnit>
    <TextUnit id="462" loc="478">ἢ καὶ δύ' ἄνδρε καὶ πόλισμ' ἐπ' ἀσπίδος</TextUnit>
    <TextUnit id="463" loc="479">ἑλὼν λαφύροις δῶμα κοσμήσει πατρός.</TextUnit>
    <TextUnit id="464" loc="480">κόμπαζ' ἐπ' ἄλλῳ, μηδέ μοι φθόνει λέγων.</TextUnit>
    <TextUnit id="465" loc="481">ἐπεύχομαι τῷδε μὲν εὐτυχεῖν, ἰὼ</TextUnit>
    <TextUnit id="466" loc="482">πρόμαχ' ἐμῶν δόμων, τοῖσι δὲ δυστυχεῖν.</TextUnit>
    <TextUnit id="467" loc="483">ὡς δ' ὑπέραυχα βάζουσιν ἐπὶ πτόλει</TextUnit>
    <TextUnit id="468" loc="484">μαινομένᾳ φρενί, τώς νιν</TextUnit>
    <TextUnit id="469" loc="485">Ζεὺς νεμέτωρ ἐπίδοι κοταίνων.</TextUnit>
    <TextUnit id="470" loc="486">τέταρτος ἄλλος, γείτονας πύλας ἔχων</TextUnit>
    <TextUnit id="471" loc="487">̓́Ογκας ̓Αθάνας, ξὺν βοῇ παρίσταται,</TextUnit>
    <TextUnit id="472" loc="488">̔Ιππομέδοντος σχῆμα καὶ μέγας τύπος:</TextUnit>
    <TextUnit id="473" loc="489">ἅλω δὲ πολλήν, ἀσπίδος κύκλον λέγω,</TextUnit>
    <TextUnit id="474" loc="490">ἔφριξα δινήσαντος: οὐκ ἄλλως ἐρῶ.</TextUnit>
    <TextUnit id="475" loc="491">ὁ σηματουργὸς δ' οὔ τις εὐτελὴς ἄρ' ἦν</TextUnit>
    <TextUnit id="476" loc="492">ὅστις τόδ' ἔργον ὤπασεν πρὸς ἀσπίδι,</TextUnit>
    <TextUnit id="477" loc="493">Τυφῶν' ἱέντα πύρπνοον διὰ στόμα</TextUnit>
    <TextUnit id="478" loc="494">λιγνὺν μέλαιναν, αἰόλην πυρὸς κάσιν:</TextUnit>
    <TextUnit id="479" loc="495">ὄφεων δὲ πλεκτάναισι περίδρομον κύτος</TextUnit>
    <TextUnit id="480" loc="496">προσηδάφισται κοιλογάστορος κύκλου.</TextUnit>
    <TextUnit id="481" loc="497">αὐτὸς δ' ἐπηλάλαξεν, ἔνθεος δ' ̓́Αρει</TextUnit>
    <TextUnit id="482" loc="498">βακχᾷ πρὸς ἀλκὴν Θυιὰς ὣς φόβον βλέπων.</TextUnit>
    <TextUnit id="483" loc="499">τοιοῦδε φωτὸς πεῖραν εὖ φυλακτέον:</TextUnit>
    <TextUnit id="484" loc="500">Φόβος γὰρ ἤδη πρὸς πύλαις κομπάζεται.</TextUnit>
    <TextUnit id="485" loc="501">πρῶτον μὲν ̓́Ογκα Παλλάς, ἥτ' ἀγχίπτολις,</TextUnit>
    <TextUnit id="486" loc="502">πύλαισι γείτων, ἀνδρὸς ἐχθαίρους' ὕβριν,</TextUnit>
    <TextUnit id="487" loc="503">εἴρξει νεοσσῶν ὣς δράκοντα δύσχιμον:</TextUnit>
    <TextUnit id="488" loc="504">̔Υπέρβιος δέ, κεδνὸς Οἴνοπος τόκος,</TextUnit>
    <TextUnit id="489" loc="505">ἀνὴρ κατ' ἄνδρα τοῦτον ᾑρέθη, θέλων</TextUnit>
    <TextUnit id="490" loc="506">ἐξιστορῆσαι μοῖραν ἐν χρείᾳ τύχης,</TextUnit>
    <TextUnit id="491" loc="507">οὔτ' εἶδος οὔτε θυμὸν οὐδ' ὅπλων σχέσιν</TextUnit>
    <TextUnit id="492" loc="508">μωμητός, ̔Ερμῆς δ' εὐλόγως ξυνήγαγεν.</TextUnit>
    <TextUnit id="493" loc="509">ἐχθρὸς γὰρ ἁνὴρ ἀνδρὶ τῷ ξυστήσεται,</TextUnit>
    <TextUnit id="494" loc="510">ξυνοίσετον δὲ πολεμίους ἐπ' ἀσπίδων</TextUnit>
    <TextUnit id="495" loc="511">θεούς: ὁ μὲν γὰρ πύρπνοον Τυφῶν' ἔχει,</TextUnit>
    <TextUnit id="496" loc="512">̔Υπερβίῳ δὲ Ζεὺς πατὴρ ἐπ' ἀσπίδος</TextUnit>
    <TextUnit id="497" loc="513">σταδαῖος ἧσται, διὰ χερὸς βέλος φλέγων:</TextUnit>
    <TextUnit id="498" loc="514">κοὔπω τις εἶδε Ζῆνά που νικώμενον.</TextUnit>
    <TextUnit id="499" loc="515">τοιάδε μέντοι προσφίλεια δαιμόνων:</TextUnit>
    <TextUnit id="500" loc="516">πρὸς τῶν κρατούντων δ' ἐσμέν, οἱ δ' ἡσσωμένων,</TextUnit>
    <TextUnit id="501" loc="517">εἰ Ζεύς γε Τυφῶ καρτερώτερος μάχῃ:</TextUnit>
    <TextUnit id="502" loc="519">εἰκὸς δὲ πράξειν ἄνδρας ὧδ' ἀντιστάτας,</TextUnit>
    <TextUnit id="503" loc="518">̔Υπερβίῳ τε πρὸς λόγον τοῦ σήματος</TextUnit>
    <TextUnit id="504" loc="520">σωτὴρ γένοιτ' ἂν Ζεὺς ἐπ' ἀσπίδος τυχών.</TextUnit>
    <TextUnit id="505" loc="521">πέποιθα δὴ τὸν Διὸς ἀντίτυπον ἔχοντ'</TextUnit>
    <TextUnit id="506" loc="522">ἄφιλον ἐν σάκει τοῦ χθονίου δέμας</TextUnit>
    <TextUnit id="507" loc="523">δαίμονος, ἐχθρὸν εἴκασμα βροτοῖς τε καὶ</TextUnit>
    <TextUnit id="508" loc="524">δαροβίοισι θεοῖσιν,</TextUnit>
    <TextUnit id="509" loc="525">πρόσθε πυλᾶν κεφαλὰν ἰάψειν.</TextUnit>
    <TextUnit id="510" loc="526">οὕτως γένοιτο. τὸν δὲ πέμπτον αὖ λέγω,</TextUnit>
    <TextUnit id="511" loc="527">πέμπταισι προσταχθέντα Βορραίαις πύλαις,</TextUnit>
    <TextUnit id="512" loc="528">τύμβον κατ' αὐτὸν Διογενοῦς ̓Αμφίονος:</TextUnit>
    <TextUnit id="513" loc="529">ὄμνυσι δ' αἰχμὴν ἣν ἔχει μᾶλλον θεοῦ</TextUnit>
    <TextUnit id="514" loc="530">σέβειν πεποιθὼς ὀμμάτων θ' ὑπέρτερον,</TextUnit>
    <TextUnit id="515" loc="531">ἦ μὴν λαπάξειν ἄστυ Καδμείων βίᾳ</TextUnit>
    <TextUnit id="516" loc="532">Διός: τόδ' αὐδᾷ μητρὸς ἐξ ὀρεσκόου</TextUnit>
    <TextUnit id="517" loc="533">βλάστημα καλλίπρῳρον, ἀνδρόπαις ἀνήρ:</TextUnit>
    <TextUnit id="518" loc="534">στείχει δ' ἴουλος ἄρτι διὰ παρηίδων,</TextUnit>
    <TextUnit id="519" loc="535">ὥρας φυούσης, ταρφὺς ἀντέλλουσα θρίξ.</TextUnit>
    <TextUnit id="520" loc="536">ὁ δ' ὠμόν, οὔτι παρθένων ἐπώνυμον,</TextUnit>
    <TextUnit id="521" loc="537">φρόνημα, γοργὸν δ' ὄμμ' ἔχων, προσίσταται.</TextUnit>
    <TextUnit id="522" loc="538">οὐ μὴν ἀκόμπαστός γ' ἐφίσταται πύλαις:</TextUnit>
    <TextUnit id="523" loc="539">τὸ γὰρ πόλεως ὄνειδος ἐν χαλκηλάτῳ</TextUnit>
    <TextUnit id="524" loc="540">σάκει, κυκλωτῷ σώματος προβλήματι,</TextUnit>
    <TextUnit id="525" loc="541">Σφίγγ' ὠμόσιτον προσμεμηχανημένην</TextUnit>
    <TextUnit id="526" loc="542">γόμφοις ἐνώμα, λαμπρὸν ἔκκρουστον δέμας,</TextUnit>
    <TextUnit id="527" loc="543">φέρει δ' ὑφ' αὑτῇ φῶτα Καδμείων ἕνα,</TextUnit>
    <TextUnit id="528" loc="544">ὡς πλεῖστ' ἐπ' ἀνδρὶ τῷδ' ἰάπτεσθαι βέλη.</TextUnit>
    <TextUnit id="529" loc="545">ἐλθὼν δ' ἔοικεν οὐ καπηλεύσειν μάχην,</TextUnit>
    <TextUnit id="530" loc="546">μακρᾶς κελεύθου δ' οὐ καταισχυνεῖν πόρον,</TextUnit>
    <TextUnit id="531" loc="547">Παρθενοπαῖος ̓Αρκάς: ὁ δὲ τοιόσδ' ἀνὴρ</TextUnit>
    <TextUnit id="532" loc="548">μέτοικος, ̓́Αργει δ' ἐκτίνων καλὰς τροφάς,</TextUnit>
    <TextUnit id="533" loc="549">πύργοις ἀπειλεῖ τοῖσδ' ἃ μὴ κραίνοι θεός.</TextUnit>
    <TextUnit id="534" loc="550">εἰ γὰρ τύχοιεν ὧν φρονοῦσι πρὸς θεῶν,</TextUnit>
    <TextUnit id="535" loc="551">αὐτοῖς ἐκείνοις ἀνοσίοις κομπάσμασιν:</TextUnit>
    <TextUnit id="536" loc="552">ἦ τἂν πανώλεις παγκάκως τ' ὀλοίατο.</TextUnit>
    <TextUnit id="537" loc="553">ἔστιν δὲ καὶ τῷδ', ὃν λέγεις τὸν ̓Αρκάδα,</TextUnit>
    <TextUnit id="538" loc="554">ἀνὴρ ἄκομπος, χεὶρ δ' ὁρᾷ τὸ δράσιμον,</TextUnit>
    <TextUnit id="539" loc="555">̓́Ακτωρ ἀδελφὸς τοῦ πάρος λελεγμένου:</TextUnit>
    <TextUnit id="540" loc="556">ὃς οὐκ ἐάσει γλῶσσαν ἐργμάτων ἄτερ</TextUnit>
    <TextUnit id="541" loc="557">ἔσω πυλῶν ῥέουσαν ἀλδαίνειν κακά,</TextUnit>
    <TextUnit id="542" loc="558">οὐδ' εἰσαμεῖψαι θηρὸς ἐχθίστου δάκους</TextUnit>
    <TextUnit id="543" loc="559">εἰκὼ φέροντα πολεμίας ἐπ' ἀσπίδος:</TextUnit>
    <TextUnit id="544" loc="560">ἣ 'ξωθεν εἴσω τῷ φέροντι μέμψεται,</TextUnit>
    <TextUnit id="545" loc="561">πυκνοῦ κροτησμοῦ τυγχάνους' ὑπὸ πτόλιν.</TextUnit>
    <TextUnit id="546" loc="562">θεῶν θελόντων τἂν ἀληθεύσαιμ' ἐγώ.</TextUnit>
    <TextUnit id="547" loc="563">ἱκνεῖται λόγος διὰ στηθέων,</TextUnit>
    <TextUnit id="548" loc="564">τριχὸς δ' ὀρθίας πλόκαμος ἵσταται,</TextUnit>
    <TextUnit id="549" loc="565">μεγάλα μεγαληγόρων κλυούσᾳ</TextUnit>
    <TextUnit id="550" loc="566">ἀνοσίων ἀνδρῶν. εἴθε γὰρ</TextUnit>
    <TextUnit id="551" loc="567">θεοὶ τοῦδ' ὀλέσειαν ἐν γᾷ.</TextUnit>
    <TextUnit id="552" loc="568">ἕκτον λέγοιμ' ἂν ἄνδρα σωφρονέστατον,</TextUnit>
    <TextUnit id="553" loc="569">ἀλκήν τ' ἄριστον μάντιν, ̓Αμφιάρεω βίαν:</TextUnit>
    <TextUnit id="554" loc="570">̔Ομολωίσιν δὲ πρὸς πύλαις τεταγμένος</TextUnit>
    <TextUnit id="555" loc="571">κακοῖσι βάζει πολλὰ Τυδέως βίαν:</TextUnit>
    <TextUnit id="556" loc="572">τὸν ἀνδροφόντην, τὸν πόλεως ταράκτορα,</TextUnit>
    <TextUnit id="557" loc="573">μέγιστον ̓́Αργει τῶν κακῶν διδάσκαλον,</TextUnit>
    <TextUnit id="558" loc="574">̓Ερινύος κλητῆρα, πρόσπολον φόνου,</TextUnit>
    <TextUnit id="559" loc="575">κακῶν τ' ̓Αδράστῳ τῶνδε βουλευτήριον.</TextUnit>
    <TextUnit id="560" loc="576">καὶ τὸν σὸν αὖθις προσθροῶν ὁμόσπορον,</TextUnit>
    <TextUnit id="561" loc="577">ἐξυπτιάζων ὄμμα, Πολυνείκους βίαν,</TextUnit>
    <TextUnit id="562" loc="578">δίς τ' ἐν τελευτῇ τοὔνομ' ἐνδατούμενος,</TextUnit>
    <TextUnit id="563" loc="579">καλεῖ. λέγει δὲ τοῦτ' ἔπος διὰ στόμα:</TextUnit>
    <TextUnit id="564" loc="580">“ἦ τοῖον ἔργον καὶ θεοῖσι προσφιλές,</TextUnit>
    <TextUnit id="565" loc="581">καλόν τ' ἀκοῦσαι καὶ λέγειν μεθυστέροις,</TextUnit>
    <TextUnit id="566" loc="582">πόλιν πατρῴαν καὶ θεοὺς τοὺς ἐγγενεῖς</TextUnit>
    <TextUnit id="567" loc="583">πορθεῖν, στράτευμ' ἐπακτὸν ἐμβεβληκότα;</TextUnit>
    <TextUnit id="568" loc="584">μητρός τε πηγὴν τίς κατασβέσει δίκη;</TextUnit>
    <TextUnit id="569" loc="585">πατρίς τε γαῖα σῆς ὑπὸ σπουδῆς δορὶ</TextUnit>
    <TextUnit id="570" loc="586">ἁλοῦσα πῶς σοι ξύμμαχος γενήσεται;</TextUnit>
    <TextUnit id="571" loc="587">ἔγωγε μὲν δὴ τήνδε πιανῶ χθόνα,</TextUnit>
    <TextUnit id="572" loc="588">μάντις κεκευθὼς πολεμίας ὑπὸ χθονός.</TextUnit>
    <TextUnit id="573" loc="589">μαχώμεθ', οὐκ ἄτιμον ἐλπίζω μόρον.”</TextUnit>
    <TextUnit id="574" loc="590">τοιαῦθ' ὁ μάντις ἀσπίδ' εὐκήλως ἔχων</TextUnit>
    <TextUnit id="575" loc="591">πάγχαλκον ηὔδα: σῆμα δ' οὐκ ἐπῆν κύκλῳ.</TextUnit>
    <TextUnit id="576" loc="592">οὐ γὰρ δοκεῖν ἄριστος, ἀλλ' εἶναι θέλει,</TextUnit>
    <TextUnit id="577" loc="593">βαθεῖαν ἄλοκα διὰ φρενὸς καρπούμενος,</TextUnit>
    <TextUnit id="578" loc="594">ἐξ ἧς τὰ κεδνὰ βλαστάνει βουλεύματα.</TextUnit>
    <TextUnit id="579" loc="595">τούτῳ σοφούς τε κἀγαθοὺς ἀντηρέτας</TextUnit>
    <TextUnit id="580" loc="596">πέμπειν ἐπαινῶ. δεινὸς ὃς θεοὺς σέβει.</TextUnit>
    <TextUnit id="581" loc="597">φεῦ τοῦ ξυναλλάσσοντος ὄρνιθος βροτοῖς</TextUnit>
    <TextUnit id="582" loc="598">δίκαιον ἄνδρα τοῖσι δυσσεβεστέροις.</TextUnit>
    <TextUnit id="583" loc="599">ἐν παντὶ πράγει δ' ἔσθ' ὁμιλίας κακῆς</TextUnit>
    <TextUnit id="584" loc="600">κάκιον οὐδέν, καρπὸς οὐ κομιστέος:</TextUnit>
    <TextUnit id="585" loc="601">ἄτης ἄρουρα θάνατον ἐκκαρπίζεται.</TextUnit>
    <TextUnit id="586" loc="602">ἢ γὰρ ξυνεισβὰς πλοῖον εὐσεβὴς ἀνὴρ</TextUnit>
    <TextUnit id="587" loc="603">ναύταισι θερμοῖς καὶ πανουργίᾳ τινὶ</TextUnit>
    <TextUnit id="588" loc="604">ὄλωλεν ἀνδρῶν σὺν θεοπτύστῳ γένει,</TextUnit>
    <TextUnit id="589" loc="605">ἢ ξὺν πολίταις ἀνδράσιν δίκαιος ὢν</TextUnit>
    <TextUnit id="590" loc="606">ἐχθροξένοις τε καὶ θεῶν ἀμνήμοσιν,</TextUnit>
    <TextUnit id="591" loc="607">ταὐτοῦ κυρήσας ἐκδίκως ἀγρεύματος,</TextUnit>
    <TextUnit id="592" loc="608">πληγεὶς θεοῦ μάστιγι παγκοίνῳ 'δάμη.</TextUnit>
    <TextUnit id="593" loc="609">οὕτως δ' ὁ μάντις, υἱὸν Οἰκλέους λέγω,</TextUnit>
    <TextUnit id="594" loc="610">σώφρων δίκαιος ἀγαθὸς εὐσεβὴς ἀνήρ,</TextUnit>
    <TextUnit id="595" loc="611">μέγας προφήτης, ἀνοσίοισι συμμιγεὶς</TextUnit>
    <TextUnit id="596" loc="612">θρασυστόμοισιν ἀνδράσιν βίᾳ φρενῶν,</TextUnit>
    <TextUnit id="597" loc="613">τείνουσι πομπὴν τὴν μακρὰν πάλιν μολεῖν,</TextUnit>
    <TextUnit id="598" loc="614">Διὸς θέλοντος ξυγκαθελκυσθήσεται.</TextUnit>
    <TextUnit id="599" loc="615">δοκῶ μὲν οὖν σφε μηδὲ προσβαλεῖν πύλαις</TextUnit>
    <TextUnit id="600" loc="616">οὐχ ὡς ἄθυμος οὐδὲ λήματος κάκῇ,</TextUnit>
    <TextUnit id="601" loc="617">ἀλλ' οἶδεν ὥς σφε χρὴ τελευτῆσαι μάχῃ,</TextUnit>
    <TextUnit id="602" loc="618">εἰ καρπὸς ἔσται θεσφάτοισι Λοξίου:</TextUnit>
    <TextUnit id="603" loc="619">φιλεῖ δὲ σιγᾶν ἢ λέγειν τὰ καίρια.</TextUnit>
    <TextUnit id="604" loc="620">ὅμως δ' ἐπ' αὐτῷ φῶτα, Λασθένους βίαν,</TextUnit>
    <TextUnit id="605" loc="621">ἐχθρόξενον πυλωρὸν ἀντιτάξομεν,</TextUnit>
    <TextUnit id="606" loc="622">γέροντα τὸν νοῦν, σάρκα δ' ἡβῶσαν φύει,</TextUnit>
    <TextUnit id="607" loc="623">ποδῶκες ὄμμα, χεῖρα δ' οὐ βραδύνεται</TextUnit>
    <TextUnit id="608" loc="624">παρ' ἀσπίδος γυμνωθὲν ἁρπάσαι δόρυ.</TextUnit>
    <TextUnit id="609" loc="625">θεοῦ δὲ δῶρόν ἐστιν εὐτυχεῖν βροτούς.</TextUnit>
    <TextUnit id="610" loc="626">κλύοντες θεοὶ δικαίας λιτὰς</TextUnit>
    <TextUnit id="611" loc="627">ἁμετέρας τελεῖθ', ὡς πόλις εὐτυχῇ,</TextUnit>
    <TextUnit id="612" loc="628">δορίπονα κάκ' ἐκτρέποντες ἐς γᾶς</TextUnit>
    <TextUnit id="613" loc="629">ἐπιμόλους: πύργων δ' ἔκτοθεν</TextUnit>
    <TextUnit id="614" loc="630">βαλὼν Ζεύς σφε κάνοι κεραυνῷ.</TextUnit>
    <TextUnit id="615" loc="631">τὸν ἕβδομον δὴ τόνδ' ἐφ' ἑβδόμαις πύλαις</TextUnit>
    <TextUnit id="616" loc="632">λέξω, τὸν αὐτοῦ σοῦ κασίγνητον, πόλει</TextUnit>
    <TextUnit id="617" loc="633">οἵας ἀρᾶται καὶ κατεύχεται τύχας:</TextUnit>
    <TextUnit id="618" loc="634">πύργοις ἐπεμβὰς κἀπικηρυχθεὶς χθονί,</TextUnit>
    <TextUnit id="619" loc="635">ἁλώσιμον παιᾶν' ἐπεξιακχάσας,</TextUnit>
    <TextUnit id="620" loc="636">σοὶ ξυμφέρεσθαι καὶ κτανὼν θανεῖν πέλας,</TextUnit>
    <TextUnit id="621" loc="637">ἢ ζῶντ' ἀτιμαστῆρα τὼς ἀνδρηλάτην</TextUnit>
    <TextUnit id="622" loc="638">φυγῇ τὸν αὐτὸν τόνδε τείσασθαι τρόπον.</TextUnit>
    <TextUnit id="623" loc="639">τοιαῦτ' ἀυτεῖ καὶ θεοὺς γενεθλίους</TextUnit>
    <TextUnit id="624" loc="640">καλεῖ πατρῴας γῆς ἐποπτῆρας λιτῶν</TextUnit>
    <TextUnit id="625" loc="641">τῶν ὧν γενέσθαι πάγχυ Πολυνείκους βία.</TextUnit>
    <TextUnit id="626" loc="642">ἔχει δὲ καινοπηγὲς εὔκυκλον σάκος</TextUnit>
    <TextUnit id="627" loc="643">διπλοῦν τε σῆμα προσμεμηχανημένον.</TextUnit>
    <TextUnit id="628" loc="644">χρυσήλατον γὰρ ἄνδρα τευχηστὴν ἰδεῖν</TextUnit>
    <TextUnit id="629" loc="645">ἄγει γυνή τις σωφρόνως ἡγουμένη.</TextUnit>
    <TextUnit id="630" loc="646">Δίκη δ' ἄρ' εἶναί φησιν, ὡς τὰ γράμματα</TextUnit>
    <TextUnit id="631" loc="647">λέγει “κατάξω δ' ἄνδρα τόνδε καὶ πόλιν</TextUnit>
    <TextUnit id="632" loc="648">ἕξει πατρῴων δωμάτων τ' ἐπιστροφάς.”</TextUnit>
    <TextUnit id="633" loc="649">τοιαῦτ' ἐκείνων ἐστὶ τἀξευρήματα.</TextUnit>
    <TextUnit id="634" loc="650">σὺ δ' αὐτὸς ἤδη γνῶθι τίνα πέμπειν δοκεῖ:</TextUnit>
    <TextUnit id="635" loc="651">ὡς οὔποτ' ἀνδρὶ τῷδε κηρυκευμάτων</TextUnit>
    <TextUnit id="636" loc="652">μέμψῃ, σὺ δ' αὐτὸς γνῶθι ναυκληρεῖν πόλιν.</TextUnit>
    <TextUnit id="637" loc="653">ὦ θεομανές τε καὶ θεῶν μέγα στύγος,</TextUnit>
    <TextUnit id="638" loc="655">ὦ πανδάκρυτον ἁμὸν Οἰδίπου γένος:</TextUnit>
    <TextUnit id="639" loc="656">ὤμοι, πατρὸς δὴ νῦν ἀραὶ τελεσφόροι.</TextUnit>
    <TextUnit id="640" loc="657">ἀλλ' οὔτε κλαίειν οὔτ' ὀδύρεσθαι πρέπει,</TextUnit>
    <TextUnit id="641" loc="658">μὴ καὶ τεκνωθῇ δυσφορώτερος γόος.</TextUnit>
    <TextUnit id="642" loc="659">ἐπωνύμῳ δὲ κάρτα, Πολυνείκει λέγω,</TextUnit>
    <TextUnit id="643" loc="660">τάχ' εἰσόμεσθα τοὐπίσημ' ὅποι τελεῖ,</TextUnit>
    <TextUnit id="644" loc="660">εἴ νιν κατάξει χρυσότευκτα γράμματα</TextUnit>
    <TextUnit id="645" loc="661">ἐπ' ἀσπίδος φλύοντα σὺν φοίτῳ φρενῶν.</TextUnit>
    <TextUnit id="646" loc="662">εἰ δ' ἡ Διὸς παῖς παρθένος Δίκη παρῆν</TextUnit>
    <TextUnit id="647" loc="663">ἔργοις ἐκείνου καὶ φρεσίν, τάχ' ἂν τόδ' ἦν:</TextUnit>
    <TextUnit id="648" loc="664">ἀλλ' οὔτε νιν φυγόντα μητρόθεν σκότον,</TextUnit>
    <TextUnit id="649" loc="665">οὔτ' ἐν τροφαῖσιν, οὔτ' ἐφηβήσαντά πω,</TextUnit>
    <TextUnit id="650" loc="666">οὔτ' ἐν γενείου ξυλλογῇ τριχώματος,</TextUnit>
    <TextUnit id="651" loc="667">Δίκη προσεῖδε καὶ κατηξιώσατο:</TextUnit>
    <TextUnit id="652" loc="668">οὐδ' ἐν πατρῴας μὴν χθονὸς κακουχίᾳ</TextUnit>
    <TextUnit id="653" loc="669">οἶμαί νιν αὐτῷ νῦν παραστατεῖν πέλας.</TextUnit>
    <TextUnit id="654" loc="670">ἦ δῆτ' ἂν εἴη πανδίκως ψευδώνυμος</TextUnit>
    <TextUnit id="655" loc="671">Δίκη, ξυνοῦσα φωτὶ παντόλμῳ φρένας.</TextUnit>
    <TextUnit id="656" loc="672">τούτοις πεποιθὼς εἶμι καὶ ξυστήσομαι</TextUnit>
    <TextUnit id="657" loc="673">αὐτός: τίς ἄλλος μᾶλλον ἐνδικώτερος;</TextUnit>
    <TextUnit id="658" loc="674">ἄρχοντί τ' ἄρχων καὶ κασιγνήτῳ κάσις,</TextUnit>
    <TextUnit id="659" loc="675">ἐχθρὸς σὺν ἐχθρῷ στήσομαι. φέρ' ὡς τάχος</TextUnit>
    <TextUnit id="660" loc="676">κνημῖδας, αἰχμῆς καὶ πέτρων προβλήματα.</TextUnit>
    <TextUnit id="661" loc="677">μή, φίλτατ' ἀνδρῶν, Οἰδίπου τέκος, γένῃ</TextUnit>
    <TextUnit id="662" loc="678">ὀργὴν ὁμοῖος τῷ κάκιστ' αὐδωμένῳ:</TextUnit>
    <TextUnit id="663" loc="679">ἀλλ' ἄνδρας ̓Αργείοισι Καδμείους ἅλις</TextUnit>
    <TextUnit id="664" loc="680">ἐς χεῖρας ἐλθεῖν: αἷμα γὰρ καθάρσιον.</TextUnit>
    <TextUnit id="665" loc="681">ἀνδροῖν δ' ὁμαίμοιν θάνατος ὧδ' αὐτοκτόνος,</TextUnit>
    <TextUnit id="666" loc="682">οὐκ ἔστι γῆρας τοῦδε τοῦ μιάσματος.</TextUnit>
    <TextUnit id="667" loc="683">εἴπερ κακὸν φέροι τις, αἰσχύνης ἄτερ</TextUnit>
    <TextUnit id="668" loc="684">ἔστω: μόνον γὰρ κέρδος ἐν τεθνηκόσι:</TextUnit>
    <TextUnit id="669" loc="685">κακῶν δὲ κᾀσχρῶν οὔτιν' εὐκλείαν ἐρεῖς.</TextUnit>
    <TextUnit id="670" loc="686">τί μέμονας, τέκνον; μή τί σε θυμοπλη-</TextUnit>
    <TextUnit id="671" loc="687">θὴς δορίμαργος ἄτα φερέτω: κακοῦ δ'</TextUnit>
    <TextUnit id="672" loc="688">ἔκβαλ' ἔρωτος ἀρχάν.</TextUnit>
    <TextUnit id="673" loc="689">ἐπεὶ τὸ πρᾶγμα κάρτ' ἐπισπέρχει θεός,</TextUnit>
    <TextUnit id="674" loc="690">ἴτω κατ' οὖρον κῦμα Κωκυτοῦ λαχὸν</TextUnit>
    <TextUnit id="675" loc="691">Φοίβῳ στυγηθὲν πᾶν τὸ Λαί̈ου γένος.</TextUnit>
    <TextUnit id="676" loc="692">ὠμοδακής ς' ἄγαν ἵμερος ἐξοτρύ-</TextUnit>
    <TextUnit id="677" loc="693">νει πικρόκαρπον ἀνδροκτασίαν τελεῖν</TextUnit>
    <TextUnit id="678" loc="694">αἵματος οὐ θεμιστοῦ.</TextUnit>
    <TextUnit id="679" loc="695">φίλου γὰρ ἐχθρά μοι πατρὸς τάλαιν' ἀρὰ</TextUnit>
    <TextUnit id="680" loc="696">ξηροῖς ἀκλαύτοις ὄμμασιν προσιζάνει,</TextUnit>
    <TextUnit id="681" loc="697">λέγουσα κέρδος πρότερον ὑστέρου μόρου.</TextUnit>
    <TextUnit id="682" loc="698">ἀλλὰ σὺ μὴ 'ποτρύνου: κακὸς οὐ κεκλή-</TextUnit>
    <TextUnit id="683" loc="699">σῃ βίον εὖ κυρήσας: μελάναιγις δ': οὐκ</TextUnit>
    <TextUnit id="684" loc="700">εἶσι δόμων ̓Ερινύς, ὅταν ἐκ χερῶν</TextUnit>
    <TextUnit id="685" loc="701">θεοὶ θυσίαν δέχωνται;</TextUnit>
    <TextUnit id="686" loc="702">θεοῖς μὲν ἤδη πως παρημελήμεθα,</TextUnit>
    <TextUnit id="687" loc="703">χάρις δ' ἀφ' ἡμῶν ὀλομένων θαυμάζεται:</TextUnit>
    <TextUnit id="688" loc="704">τί οὖν ἔτ' ἂν σαίνοιμεν ὀλέθριον μόρον;</TextUnit>
    <TextUnit id="689" loc="705">νῦν ὅτε σοι παρέστακεν: ἐπεὶ δαίμων</TextUnit>
    <TextUnit id="690" loc="706">λήματος ἐν τροπαίᾳ χρονίᾳ μεταλ-</TextUnit>
    <TextUnit id="691" loc="707">λακτὸς ἴσως ἂν ἔλθοι θελεμωτέρῳ</TextUnit>
    <TextUnit id="692" loc="708">πνεύματι: νῦν δ' ἔτι ζεῖ.</TextUnit>
    <TextUnit id="693" loc="709">ἐξέζεσεν γὰρ Οἰδίπου κατεύγματα:</TextUnit>
    <TextUnit id="694" loc="710">ἄγαν δ' ἀληθεῖς ἐνυπνίων φαντασμάτων</TextUnit>
    <TextUnit id="695" loc="711">ὄψεις, πατρῴων χρημάτων δατήριοι.</TextUnit>
    <TextUnit id="696" loc="712">πιθοῦ γυναιξί, καίπερ οὐ στέργων ὅμως.</TextUnit>
    <TextUnit id="697" loc="713">λέγοιτ' ἂν ὧν ἄνη τις: οὐδὲ χρὴ μακράν.</TextUnit>
    <TextUnit id="698" loc="714">μὴ 'λθῃς ὁδοὺς σὺ τάσδ' ἐφ' ἑβδόμαις πύλαις.</TextUnit>
    <TextUnit id="699" loc="715">τεθηγμένον τοί μ' οὐκ ἀπαμβλυνεῖς λόγῳ.</TextUnit>
    <TextUnit id="700" loc="716">νίκην γε μέντοι καὶ κακὴν τιμᾷ θεός.</TextUnit>
    <TextUnit id="701" loc="717">οὐκ ἄνδρ' ὁπλίτην τοῦτο χρὴ στέργειν ἔπος.</TextUnit>
    <TextUnit id="702" loc="718">ἀλλ' αὐτάδελφον αἷμα δρέψασθαι θέλεις;</TextUnit>
    <TextUnit id="703" loc="719">θεῶν διδόντων οὐκ ἂν ἐκφύγοις κακά.</TextUnit>
    <TextUnit id="704" loc="720">πέφρικα τὰν ὠλεσίοικον</TextUnit>
    <TextUnit id="705" loc="721">θεόν, οὐ θεοῖς ὁμοίαν,</TextUnit>
    <TextUnit id="706" loc="722">παναλαθῆ κακόμαντιν</TextUnit>
    <TextUnit id="707" loc="723">πατρὸς εὐκταίαν ̓Ερινὺν</TextUnit>
    <TextUnit id="708" loc="724">τελέσαι τὰς περιθύμους</TextUnit>
    <TextUnit id="709" loc="725">κατάρας Οἰδιπόδα βλαψίφρονος:</TextUnit>
    <TextUnit id="710" loc="726">παιδολέτωρ δ' ἔρις ἅδ' ὀτρύνει.</TextUnit>
    <TextUnit id="711" loc="727">ξένος δὲ κλήρους ἐπινωμᾷ,</TextUnit>
    <TextUnit id="712" loc="728">Χάλυβος Σκυθᾶν ἄποικος,</TextUnit>
    <TextUnit id="713" loc="729">κτεάνων χρηματοδαίτας</TextUnit>
    <TextUnit id="714" loc="730">πικρός, ὠμόφρων σίδαρος,</TextUnit>
    <TextUnit id="715" loc="731">χθόνα ναίειν διαπήλας,</TextUnit>
    <TextUnit id="716" loc="732">ὁπόσαν καὶ φθιμένοισιν κατέχειν,</TextUnit>
    <TextUnit id="717" loc="733">τῶν μεγάλων πεδίων ἀμοίρους.</TextUnit>
    <TextUnit id="718" loc="734">ἐπεὶ δ' ἂν αὐτοκτόνως</TextUnit>
    <TextUnit id="719" loc="735">αὐτοδάικτοι θάνωσι,</TextUnit>
    <TextUnit id="720" loc="736">καὶ γαί̈α κόνις πίῃ</TextUnit>
    <TextUnit id="721" loc="737">μελαμπαγὲς αἷμα φοίνιον,</TextUnit>
    <TextUnit id="722" loc="738">τίς ἂν καθαρμοὺς πόροι,</TextUnit>
    <TextUnit id="723" loc="739">τίς ἄν σφε λούσειεν; ὦ</TextUnit>
    <TextUnit id="724" loc="740">πόνοι δόμων νέοι παλαι-</TextUnit>
    <TextUnit id="725" loc="741">οῖσι συμμιγεῖς κακοῖς.</TextUnit>
    <TextUnit id="726" loc="742">παλαιγενῆ γὰρ λέγω</TextUnit>
    <TextUnit id="727" loc="743">παρβασίαν ὠκύποινον:</TextUnit>
    <TextUnit id="728" loc="744">αἰῶνα δ' ἐς τρίτον μένει:</TextUnit>
    <TextUnit id="729" loc="745">̓Απόλλωνος εὖτε Λάιος</TextUnit>
    <TextUnit id="730" loc="746">βίᾳ, τρὶς εἰπόντος ἐν</TextUnit>
    <TextUnit id="731" loc="747">μεσομφάλοις Πυθικοῖς</TextUnit>
    <TextUnit id="732" loc="748">χρηστηρίοις θνᾴσκοντα γέν-</TextUnit>
    <TextUnit id="733" loc="749">νας ἄτερ σῴζειν πόλιν,</TextUnit>
    <TextUnit id="734" loc="750">κρατηθεὶς δ' ἐκ φίλων ἀβουλιᾶν</TextUnit>
    <TextUnit id="735" loc="751">ἐγείνατο μὲν μόρον αὑτῷ,</TextUnit>
    <TextUnit id="736" loc="752">πατροκτόνον Οἰδιπόδαν,</TextUnit>
    <TextUnit id="737" loc="753">ὅστε ματρὸς ἁγνὰν</TextUnit>
    <TextUnit id="738" loc="754">σπείρας ἄρουραν, ἵν' ἐτράφη,</TextUnit>
    <TextUnit id="739" loc="755">ῥίζαν αἱματόεσσαν</TextUnit>
    <TextUnit id="740" loc="756">ἔτλα: παράνοια συνᾶγε</TextUnit>
    <TextUnit id="741" loc="757">νυμφίους φρενώλεις.</TextUnit>
    <TextUnit id="742" loc="758">κακῶν δ' ὥσπερ θάλασσα κῦμ' ἄγει:</TextUnit>
    <TextUnit id="743" loc="759">τὸ μὲν πίτνον, ἄλλο δ' ἀείρει</TextUnit>
    <TextUnit id="744" loc="760">τρίχαλον, ὃ καὶ περὶ πρύμ-</TextUnit>
    <TextUnit id="745" loc="761">ναν πόλεως καχλάζει.</TextUnit>
    <TextUnit id="746" loc="762">μεταξὺ δ' ἀλκὰ δι' ὀλίγου</TextUnit>
    <TextUnit id="747" loc="763">τείνει, πύργος ἐν εὔρει.</TextUnit>
    <TextUnit id="748" loc="764">δέδοικα δὲ σὺν βασιλεῦσι</TextUnit>
    <TextUnit id="749" loc="765">μὴ πόλις δαμασθῇ.</TextUnit>
    <TextUnit id="750" loc="766">τελειᾶν γὰρ παλαιφάτων ἀρᾶν</TextUnit>
    <TextUnit id="751" loc="767">βαρεῖαι καταλλαγαί: τὰ δ' ὀλοὰ</TextUnit>
    <TextUnit id="752" loc="768">πελόμεν' οὐ παρέρχεται.</TextUnit>
    <TextUnit id="753" loc="769">πρόπρυμνα δ' ἐκβολὰν φέρει</TextUnit>
    <TextUnit id="754" loc="770">ἀνδρῶν ἀλφηστᾶν</TextUnit>
    <TextUnit id="755" loc="771">ὄλβος ἄγαν παχυνθείς.</TextUnit>
    <TextUnit id="756" loc="772">τίν' ἀνδρῶν γὰρ τοσόνδ' ἐθαύμασαν</TextUnit>
    <TextUnit id="757" loc="773">θεοὶ καὶ ξυνέστιοι πόλεος ὁ</TextUnit>
    <TextUnit id="758" loc="774">πολύβατός τ' ἀγὼν βροτῶν,</TextUnit>
    <TextUnit id="759" loc="775">ὅσον τότ' Οἰδίπουν τίον,</TextUnit>
    <TextUnit id="760" loc="776">τὰν ἁρπαξάνδραν</TextUnit>
    <TextUnit id="761" loc="777">κῆρ' ἀφελόντα χώρας;</TextUnit>
    <TextUnit id="762" loc="778">ἐπεὶ δ' ἀρτίφρων</TextUnit>
    <TextUnit id="763" loc="779">ἐγένετο μέλεος ἀθλίων</TextUnit>
    <TextUnit id="764" loc="780">γάμων, ἐπ' ἄλγει δυσφορῶν</TextUnit>
    <TextUnit id="765" loc="781">μαινομένᾳ κραδίᾳ</TextUnit>
    <TextUnit id="766" loc="782">δίδυμα κάκ' ἐτέλεσεν:</TextUnit>
    <TextUnit id="767" loc="783">πατροφόνῳ χερὶ τῶν</TextUnit>
    <TextUnit id="768" loc="784">†κρεισσοτέκνων ὀμμάτων ἐπλάγχθη:</TextUnit>
    <TextUnit id="769" loc="785">τέκνοις δ' ἀγρίας</TextUnit>
    <TextUnit id="770" loc="786">ἐφῆκεν ἐπικότους τροφᾶς,</TextUnit>
    <TextUnit id="771" loc="787">αἰαῖ, πικρογλώσσους ἀράς,</TextUnit>
    <TextUnit id="772" loc="788">καί σφε σιδαρονόμῳ</TextUnit>
    <TextUnit id="773" loc="789">διὰ χερί ποτε λαχεῖν</TextUnit>
    <TextUnit id="774" loc="790">κτήματα: νῦν δὲ τρέω</TextUnit>
    <TextUnit id="775" loc="791">μὴ τελέσῃ καμψίπους ̓Ερινύς.</TextUnit>
    <TextUnit id="776" loc="792">θαρσεῖτε, παῖδες μητέρων τεθραμμέναι.</TextUnit>
    <TextUnit id="777" loc="793">πόλις πέφευγεν ἥδε δούλιον ζυγόν:</TextUnit>
    <TextUnit id="778" loc="794">πέπτωκεν ἀνδρῶν ὀβρίμων κομπάσματα:</TextUnit>
    <TextUnit id="779" loc="795">πόλις δ' ἐν εὐδίᾳ τε καὶ κλυδωνίου</TextUnit>
    <TextUnit id="780" loc="796">πολλαῖσι πληγαῖς ἄντλον οὐκ ἐδέξατο.</TextUnit>
    <TextUnit id="781" loc="797">στέγει δὲ πύργος, καὶ πύλας φερεγγύοις</TextUnit>
    <TextUnit id="782" loc="798">ἐφραξάμεσθα μονομάχοισι προστάταις:</TextUnit>
    <TextUnit id="783" loc="799">καλῶς ἔχει τὰ πλεῖστ', ἐν ἓξ πυλώμασι:</TextUnit>
    <TextUnit id="784" loc="800">τὰς δ' ἑβδόμας ὁ σεμνὸς ἑβδομαγέτης</TextUnit>
    <TextUnit id="785" loc="801">ἄναξ ̓Απόλλων εἵλετ', Οἰδίπου γένει</TextUnit>
    <TextUnit id="786" loc="802">κραίνων παλαιὰς Λαί̈ου δυσβουλίας.</TextUnit>
    <TextUnit id="787" loc="803">τί δ' ἔστι πρᾶγμα νεόκοτον πόλει πλέον;</TextUnit>
    <TextUnit id="788" loc="804">πόλις σέσωσται: βασιλέες δ' ὁμόσποροι—</TextUnit>
    <TextUnit id="789" loc="805">τίνες; τί δ' εἶπας; παραφρονῶ φόβῳ λόγου.</TextUnit>
    <TextUnit id="790" loc="806">φρονοῦσα νῦν ἄκουσον: Οἰδίπου τόκοι —</TextUnit>
    <TextUnit id="791" loc="807">οἲ 'γὼ τάλαινα, μάντις εἰμὶ τῶν κακῶν.</TextUnit>
    <TextUnit id="792" loc="808">οὐδ' ἀμφιλέκτως μὴν κατεσποδημένοι—</TextUnit>
    <TextUnit id="793" loc="809">ἐκεῖθι κεῖσθον ; βαρέα δ' οὖν ὅμως φράσον.</TextUnit>
    <TextUnit id="794" loc="810">ἅνδρες τεθνᾶσιν ἐκ χερῶν αὐτοκτόνων.</TextUnit>
    <TextUnit id="795" loc="811">οὕτως ἀδελφαῖς χερσὶν ἠναίρονθ' ἅμα ;</TextUnit>
    <TextUnit id="796" loc="812">οὕτως ὁ δαίμων κοινὸς ἦν ἀμφοῖν ἄγαν.</TextUnit>
    <TextUnit id="797" loc="813">αὐτὸς δ' ἀναλοῖ δῆτα δύσποτμον γένος.</TextUnit>
    <TextUnit id="798" loc="814">τοιαῦτα χαίρειν καὶ δακρύεσθαι πάρα:</TextUnit>
    <TextUnit id="799" loc="815">πόλιν μὲν εὖ πράσσουσαν, οἱ δ' ἐπιστάται,</TextUnit>
    <TextUnit id="800" loc="816">δισσὼ στρατηγώ, διέλαχον σφυρηλάτῳ</TextUnit>
    <TextUnit id="801" loc="817">Σκύθῃ σιδήρῳ κτημάτων παμπησίαν.</TextUnit>
    <TextUnit id="802" loc="818">ἕξουσι δ' ἣν λάβωσιν ἐν ταφῇ χθονός,</TextUnit>
    <TextUnit id="803" loc="819">πατρὸς κατ' εὐχὰς δυσπότμως φορούμενοι.</TextUnit>
    <TextUnit id="804" loc="820">πόλις σέσωσται: βασιλέοιν δ' ὁμοσπόροιν</TextUnit>
    <TextUnit id="805" loc="821">πέπωκεν αἷμά γαῖ' ὑπ' ἀλλήλων φόνῳ.</TextUnit>
    <TextUnit id="806" loc="822">ὦ μεγάλε Ζεῦ καὶ πολιοῦχοι</TextUnit>
    <TextUnit id="807" loc="823">δαίμονες, οἳ δὴ Κάδμου πύργους</TextUnit>
    <TextUnit id="808" loc="824">τούσδε ῥύεσθε,</TextUnit>
    <TextUnit id="809" loc="825">πότερον χαίρω κἀπολολύξω</TextUnit>
    <TextUnit id="810" loc="826">πόλεως ἀσινεῖ †σωτῆρι . .,</TextUnit>
    <TextUnit id="811" loc="827">ἢ τοὺς μογεροὺς καὶ δυσδαίμονας</TextUnit>
    <TextUnit id="812" loc="830">ἀτέκνους κλαύσω πολεμάρχους;</TextUnit>
    <TextUnit id="813" loc="831">οἳ δῆτ' ὀρθῶς κατ' ἐπωνυμίαν</TextUnit>
    <TextUnit id="814" loc="832">καὶ πολυνεικεῖς</TextUnit>
    <TextUnit id="815" loc="832b">ὤλοντ' ἀσεβεῖ διανοίᾳ.</TextUnit>
    <TextUnit id="816" loc="833">ὦ μέλαινα καὶ τελεία</TextUnit>
    <TextUnit id="817" loc="833b">γένεος Οἰδίπου τ' ἀρά,</TextUnit>
    <TextUnit id="818" loc="834">κακόν με καρδίαν τι περιπίτνει κρύος.</TextUnit>
    <TextUnit id="819" loc="835">ἔτευξα τύμβῳ μέλος</TextUnit>
    <TextUnit id="820" loc="836">Θυιὰς αἱματοσταγεῖς</TextUnit>
    <TextUnit id="821" loc="837">νεκροὺς κλύουσα δυσμόρως</TextUnit>
    <TextUnit id="822" loc="838">θανόντας: ἦ δύσορνις ἅ-</TextUnit>
    <TextUnit id="823" loc="839">δε ξυναυλία δορός.</TextUnit>
    <TextUnit id="824" loc="840">ἐξέπραξεν, οὐδ' ἀπεῖπεν</TextUnit>
    <TextUnit id="825" loc="841">πατρόθεν εὐκταία φάτις:</TextUnit>
    <TextUnit id="826" loc="842">βουλαὶ δ' ἄπιστοι Λαί̈ου διήρκεσαν.</TextUnit>
    <TextUnit id="827" loc="843">μέριμνα δ' ἀμφὶ πτόλιν:</TextUnit>
    <TextUnit id="828" loc="844">θέσφατ' οὐκ ἀμβλύνεται.</TextUnit>
    <TextUnit id="829" loc="845">ἰὼ πολύστονοι, τόδ' ἠρ-</TextUnit>
    <TextUnit id="830" loc="846">γάσασθ' ἄπιστον: ἦλθε δ' αἰ-</TextUnit>
    <TextUnit id="831" loc="847">ακτὰ πήματ' οὐ λόγῳ.</TextUnit>
    <TextUnit id="832" loc="848">τάδ' αὐτόδηλα, προῦπτος ἀγγέλου λόγος:</TextUnit>
    <TextUnit id="833" loc="849">διπλαῖ μέριμναι, †διδυμάνορα</TextUnit>
    <TextUnit id="834" loc="850">κάκ' αὐτοφόνα, δίμοιρα τέ-</TextUnit>
    <TextUnit id="835" loc="851">λεια τάδε πάθη. τί φῶ;</TextUnit>
    <TextUnit id="836" loc="852">τί δ' ἄλλο γ' ἢ πόνοι πόνων</TextUnit>
    <TextUnit id="837" loc="853">δόμων ἐφέστιοι;</TextUnit>
    <TextUnit id="838" loc="854">ἀλλὰ γόων, ὦ φίλαι, κατ' οὖρον</TextUnit>
    <TextUnit id="839" loc="855">ἐρέσσετ' ἀμφὶ κρατὶ πόμπιμον χεροῖν</TextUnit>
    <TextUnit id="840" loc="856">πίτυλον, ὃς αἰὲν δι' ̓Αχέροντ' ἀμείβεται</TextUnit>
    <TextUnit id="841" loc="857">τὰν ἄστολον μελάγκροκον ναύστολον θεωρίδα,</TextUnit>
    <TextUnit id="842" loc="858">τὰν ἀστιβῆ ̓Απόλλωνι, τὰν ἀνάλιον</TextUnit>
    <TextUnit id="843" loc="860">πάνδοκον εἰς ἀφανῆ τε χέρσον.</TextUnit>
    <TextUnit id="844" loc="861">ἀλλὰ γὰρ ἥκους' αἵδ' ἐπὶ πρᾶγος</TextUnit>
    <TextUnit id="845" loc="862">πικρὸν ̓Αντιγόνη τ' ἠδ' ̓Ισμήνη,</TextUnit>
    <TextUnit id="846" loc="863">θρῆνον ἀδελφοῖν: οὐκ ἀμφιβόλως</TextUnit>
    <TextUnit id="847" loc="864">οἶμαί σφ' ἐρατῶν ἐκ βαθυκόλπων</TextUnit>
    <TextUnit id="848" loc="865">στηθέων ἥσειν ἄλγος ἐπάξιον.</TextUnit>
    <TextUnit id="849" loc="866">ἡμᾶς δὲ δίκη πρότερον φήμης</TextUnit>
    <TextUnit id="850" loc="867">τὸν δυσκέλαδόν θ' ὕμνον ̓Ερινύος</TextUnit>
    <TextUnit id="851" loc="868">ἰαχεῖν ̓Αίδα τ'</TextUnit>
    <TextUnit id="852" loc="870">ἐχθρὸν παιᾶν' ἐπιμέλπειν.</TextUnit>
    <TextUnit id="853" loc="871">ἰώ, δυσαδελφόταται πασῶν ὁπόσαι</TextUnit>
    <TextUnit id="854" loc="872">στρόφον ἐσθῆσιν περιβάλλονται,</TextUnit>
    <TextUnit id="855" loc="873">κλαίω, στένομαι, καὶ δόλος οὐδεὶς</TextUnit>
    <TextUnit id="856" loc="874">μὴ 'κ φρενὸς ὀρθῶς με λιγαίνειν.</TextUnit>
    <TextUnit id="857" loc="875">ἰὼ ἰὼ δύσφρονες,</TextUnit>
    <TextUnit id="858" loc="876">φίλων ἄπιστοι καὶ κακῶν ἀτρύμονες,</TextUnit>
    <TextUnit id="859" loc="877">δόμους πατρῴους ἑλόν-</TextUnit>
    <TextUnit id="860" loc="878">τες μέλεοι σὺν αἰχμᾷ.</TextUnit>
    <TextUnit id="861" loc="879">μέλεοι δῆθ' οἳ μελέους θανάτους</TextUnit>
    <TextUnit id="862" loc="880">εὕροντο δόμων ἐπὶ λύμῃ.</TextUnit>
    <TextUnit id="863" loc="881">ἰὼ ἰὼ δωμάτων</TextUnit>
    <TextUnit id="864" loc="882">ἐρειψίτοιχοι καὶ πικρὰς μοναρχίας</TextUnit>
    <TextUnit id="865" loc="883">ἰδόντες, ἤδη διήλ-</TextUnit>
    <TextUnit id="866" loc="885">λαχθε σὺν σιδάρῳ.</TextUnit>
    <TextUnit id="867" loc="886">κάρτα δ' ἀληθῆ πατρὸς Οἰδιπόδα</TextUnit>
    <TextUnit id="868" loc="887">πότνι' ̓Ερινὺς ἐπέκρανεν.</TextUnit>
    <TextUnit id="869" loc="888">δι' εὐωνύμων τετυμμένοι,</TextUnit>
    <TextUnit id="870" loc="889">τετυμμένοι δῆθ',</TextUnit>
    <TextUnit id="871" loc="890">ὁμοσπλάγχνων τε πλευρωμάτων</TextUnit>
    <TextUnit id="872" loc="892">αἰαῖ δαιμόνιοι,</TextUnit>
    <TextUnit id="873" loc="893">αἰαῖ δ' ἀντιφόνων</TextUnit>
    <TextUnit id="874" loc="894">θανάτων ἀραί.</TextUnit>
    <TextUnit id="875" loc="895">διανταίαν λέγεις πλαγὰν δόμοισι καὶ</TextUnit>
    <TextUnit id="876" loc="896">σώμασιν πεπλαγμένους, ἐννέπω</TextUnit>
    <TextUnit id="877" loc="897">ἀναυδάτῳ μένει</TextUnit>
    <TextUnit id="878" loc="898">ἀραίῳ τ' ἐκ πατρὸς</TextUnit>
    <TextUnit id="879" loc="899">οὐ διχόφρονι πότμῳ.</TextUnit>
    <TextUnit id="880" loc="900">διήκει δὲ καὶ πόλιν στόνος,</TextUnit>
    <TextUnit id="881" loc="901">στένουσι πύργοι,</TextUnit>
    <TextUnit id="882" loc="902">στένει πέδον φίλανδρον: μένει</TextUnit>
    <TextUnit id="883" loc="903">κτέανα δ' ἐπιγόνοις,</TextUnit>
    <TextUnit id="884" loc="904">δι' ὧν αἰνομόροις,</TextUnit>
    <TextUnit id="885" loc="905">δι' ὧν νεῖκος ἔβα</TextUnit>
    <TextUnit id="886" loc="906">καὶ θανάτου τέλος.</TextUnit>
    <TextUnit id="887" loc="907">ἐμοιράσαντο δ' ὀξυκάρδιοι</TextUnit>
    <TextUnit id="888" loc="908">κτήμαθ', ὥστ' ἴσον λαχεῖν.</TextUnit>
    <TextUnit id="889" loc="909">διαλλακτῆρι δ' οὐκ</TextUnit>
    <TextUnit id="890" loc="910">ἀμεμφεία φίλοις,</TextUnit>
    <TextUnit id="891" loc="910">οὐδ' ἐπίχαρις ̓́Αρης.</TextUnit>
    <TextUnit id="892" loc="911">σιδαρόπλακτοι μὲν ὧδ' ἔχουσιν,</TextUnit>
    <TextUnit id="893" loc="912">σιδαρόπλακτοι δὲ τοὺς μένουσι,</TextUnit>
    <TextUnit id="894" loc="913">τάχ' ἄν τις εἴποι, τίνες;</TextUnit>
    <TextUnit id="895" loc="914">τάφων πατρῴων λαχαί.</TextUnit>
    <TextUnit id="896" loc="915">ὅδ' ἁμῶν μάλ' ἀχέτας τοὺς</TextUnit>
    <TextUnit id="897" loc="916">προπέμπει δαϊκτὴρ γόος αὐ-</TextUnit>
    <TextUnit id="898" loc="917">τόστονος, αὐτοπήμων,</TextUnit>
    <TextUnit id="899" loc="918">δαϊόφρων δ':, οὐ φιλογαθής, ἐτύμως</TextUnit>
    <TextUnit id="900" loc="919">δακρυχέων ἐκ φρενός, ἃ</TextUnit>
    <TextUnit id="901" loc="920">κλαιομένας μου μινύθει</TextUnit>
    <TextUnit id="902" loc="921">τοῖνδε δυοῖν ἀνάκτοιν.</TextUnit>
    <TextUnit id="903" loc="922">πάρεστι δ' εἰπεῖν ἐπ' ἀθλίοισιν</TextUnit>
    <TextUnit id="904" loc="923">ὡς ἐρξάτην πολλὰ μὲν πολίτας,</TextUnit>
    <TextUnit id="905" loc="924">ξένων τε πάντων στίχας</TextUnit>
    <TextUnit id="906" loc="925">πολυφθόρους ἐν δαί̈.</TextUnit>
    <TextUnit id="907" loc="926">δυσδαίμων σφιν ἁ τεκοῦσα</TextUnit>
    <TextUnit id="908" loc="927">πρὸ πασᾶν γυναικῶν ὁπόσαι</TextUnit>
    <TextUnit id="909" loc="928">τεκνογόνοι κέκληνται.</TextUnit>
    <TextUnit id="910" loc="929">παῖδα τὸν αὑτᾶς πόσιν αὑτᾷ θεμένα</TextUnit>
    <TextUnit id="911" loc="930">τούσδ' ἔτεχ', οἱ δ' ὧδ' ἐτελεύ-</TextUnit>
    <TextUnit id="912" loc="931">τασαν ὑπ' ἀλλαλοφόνοις</TextUnit>
    <TextUnit id="913" loc="932">χερσὶν ὁμοσπόροισιν.</TextUnit>
    <TextUnit id="914" loc="933">ὁμόσποροι δῆτα καὶ πανώλεθροι,</TextUnit>
    <TextUnit id="915" loc="934">διατομαῖς οὐ φίλοις,</TextUnit>
    <TextUnit id="916" loc="935">ἔριδι μαινομένᾳ,</TextUnit>
    <TextUnit id="917" loc="936">νείκεος ἐν τελευτᾷ.</TextUnit>
    <TextUnit id="918" loc="937">πέπαυται δ' ἔχθος, ἐν δὲ γαίᾳ</TextUnit>
    <TextUnit id="919" loc="938">ζόα φονορύτῳ</TextUnit>
    <TextUnit id="920" loc="939">μέμεικται: κάρτα δ' εἴς' ὅμαιμοι.</TextUnit>
    <TextUnit id="921" loc="940">πικρὸς λυτὴρ νεικέων ὁ πόντιος</TextUnit>
    <TextUnit id="922" loc="941">ξεῖνος ἐκ πυρὸς συθεὶς</TextUnit>
    <TextUnit id="923" loc="942">θακτὸς σίδαρος: πικρὸς δὲ χρημάτων</TextUnit>
    <TextUnit id="924" loc="943">κακὸς δατητὰς ̓́Αρης ἀρὰν πατρῴ-</TextUnit>
    <TextUnit id="925" loc="944">αν τιθεὶς ἀλαθῆ.</TextUnit>
    <TextUnit id="926" loc="945">ἔχουσι μοῖραν λαχόντες οἱ μέλεοι</TextUnit>
    <TextUnit id="927" loc="946">διοδότων ἀχθέων:</TextUnit>
    <TextUnit id="928" loc="947">ὑπὸ δὲ σώματι γᾶς</TextUnit>
    <TextUnit id="929" loc="948">πλοῦτος ἄβυσσος ἔσται.</TextUnit>
    <TextUnit id="930" loc="949">ἰὼ πολλοῖς ἐπανθίσαντες</TextUnit>
    <TextUnit id="931" loc="950">πόνοισι γενεάν:</TextUnit>
    <TextUnit id="932" loc="951">τελευταῖαι δ' ἐπηλάλαξαν</TextUnit>
    <TextUnit id="933" loc="952">̓Αραὶ τὸν ὀξὺν νόμον, τετραμμένου</TextUnit>
    <TextUnit id="934" loc="953">παντρόπῳ φυγᾷ γένους.</TextUnit>
    <TextUnit id="935" loc="954">ἕστακε δ' ̓́Ατας τροπαῖον ἐν πύλαις,</TextUnit>
    <TextUnit id="936" loc="955">ἐν αἷς ἐθείνοντο, καὶ δυοῖν κρατή-</TextUnit>
    <TextUnit id="937" loc="956">σας ἔληξε δαίμων.</TextUnit>
    <TextUnit id="938" loc="957">παισθεὶς ἔπαισας.    σὺ δ' ἔθανες κατακτανών.</TextUnit>
    <TextUnit id="939" loc="958">δορὶ δ' ἔκανες—</TextUnit>
    <TextUnit id="940" loc="959">δορὶ δ' ἔθανες—</TextUnit>
    <TextUnit id="941" loc="960">μελεοπόνος.</TextUnit>
    <TextUnit id="942" loc="961">μελεοπαθής.</TextUnit>
    <TextUnit id="943" loc="962">ἴτω γόος.</TextUnit>
    <TextUnit id="944" loc="963">ἴτω δάκρυ.</TextUnit>
    <TextUnit id="945" loc="964">πρόκεισαι —</TextUnit>
    <TextUnit id="946" loc="965">κατακτάς.</TextUnit>
    <TextUnit id="947" loc="966">ἠέ.</TextUnit>
    <TextUnit id="948" loc="967">ἠέ.</TextUnit>
    <TextUnit id="949" loc="968">μαίνεται γόοισι φρήν.</TextUnit>
    <TextUnit id="950" loc="969">ἐντὸς δὲ καρδία στένει.</TextUnit>
    <TextUnit id="951" loc="970">ἰὼ ἰὼ πάνδυρτε σύ.</TextUnit>
    <TextUnit id="952" loc="970">σὺ δ' αὖτε καὶ πανάθλιε.</TextUnit>
    <TextUnit id="953" loc="971">πρὸς φίλου γ': ἔφθισο.</TextUnit>
    <TextUnit id="954" loc="972">καὶ φίλον ἔκτανες.</TextUnit>
    <TextUnit id="955" loc="973">διπλᾶ λέγειν—</TextUnit>
    <TextUnit id="956" loc="974">διπλᾶ δ' ὁρᾶν—</TextUnit>
    <TextUnit id="957" loc="975">ἄχθεα τῶνδε τάδ' ἐγγύθεν.</TextUnit>
    <TextUnit id="958" loc="976">πέλας ἀδελφέ' ἀδελφεῶν.</TextUnit>
    <TextUnit id="959" loc="977">ἰὼ Μοῖρα βαρυδότειρα μογερά,</TextUnit>
    <TextUnit id="960" loc="978">πότνιά τ' Οἰδίπου σκιά,</TextUnit>
    <TextUnit id="961" loc="979">μέλαιν' ̓Ερινύς, ἦ μεγασθενής τις εἶ.</TextUnit>
    <TextUnit id="962" loc="980">ἠέ.</TextUnit>
    <TextUnit id="963" loc="981">ἠέ.</TextUnit>
    <TextUnit id="964" loc="982">δυσθέατα πήματα —</TextUnit>
    <TextUnit id="965" loc="983">ἔδειξεν ἐκ φυγᾶς ἐμοί.</TextUnit>
    <TextUnit id="966" loc="984">οὐδ' ἵκεθ' ὡς κατέκτανεν.</TextUnit>
    <TextUnit id="967" loc="985">σωθεὶς δὲ πνεῦμ' ἀπώλεσεν.</TextUnit>
    <TextUnit id="968" loc="985">ὤλεσε δῆτ' ἄγαν.</TextUnit>
    <TextUnit id="969" loc="986">καὶ τὸν ἐνόσφισεν.</TextUnit>
    <TextUnit id="970" loc="987">τάλαν γένος.</TextUnit>
    <TextUnit id="971" loc="988">τάλαν πάθος.</TextUnit>
    <TextUnit id="972" loc="989">δύστονα κήδε' ὁμαίμονα.</TextUnit>
    <TextUnit id="973" loc="990">†δίυγρα τριπάλτων πημάτων.</TextUnit>
    <TextUnit id="974" loc="991">ἰὼ Μοῖρα βαρυδότειρα μογερά,</TextUnit>
    <TextUnit id="975" loc="992">πότνιά τ' Οἰδίπου σκιά,</TextUnit>
    <TextUnit id="976" loc="993">μέλαιν' ̓Ερινύς, ἦ μεγασθενής τις εἶ.</TextUnit>
    <TextUnit id="977" loc="994">σὺ τοί νιν οἶσθα διαπερῶν—</TextUnit>
    <TextUnit id="978" loc="995">σὺ δ' οὐδὲν ὕστερος μαθών—</TextUnit>
    <TextUnit id="979" loc="996">ἐπεὶ κατῆλθες ἐς πόλιν,</TextUnit>
    <TextUnit id="980" loc="997">δορός γε τῷδ' ἀντηρέτας.</TextUnit>
    <TextUnit id="981" loc="998">ὀλοὰ λέγειν.</TextUnit>
    <TextUnit id="982" loc="999">ὀλοὰ δ' ὁρᾶν.</TextUnit>
    <TextUnit id="983" loc="1000">ἰὼ πόνος—</TextUnit>
    <TextUnit id="984" loc="1001">ἰὼ κακά—</TextUnit>
    <TextUnit id="985" loc="1002">δώμασι καὶ χθονί.</TextUnit>
    <TextUnit id="986" loc="1003">πρὸ πάντων δ' ἐμοί.</TextUnit>
    <TextUnit id="987" loc="1004">καὶ τὸ πρόσω γ' ἐμοί.</TextUnit>
    <TextUnit id="988" loc="1005">ἰὼ ἰὼ δυστόνων κακῶν, ἄναξ.</TextUnit>
    <TextUnit id="989" loc="1006">ἰὼ πάντων πολυστονώτατοι.</TextUnit>
    <TextUnit id="990" loc="1007">ἰὼ ἰὼ δαιμονῶντες ἄτᾳ.</TextUnit>
    <TextUnit id="991" loc="1008">ἰὼ ἰώ, ποῦ σφε θήσομεν χθονός;</TextUnit>
    <TextUnit id="992" loc="1009">ἰώ, ὅπου 'στι τιμιώτατον.</TextUnit>
    <TextUnit id="993" loc="1010">ἰὼ ἰώ, πῆμα πατρὶ πάρευνον.</TextUnit>
    <TextUnit id="994" loc="1011">δοκοῦντα καὶ δόξαντ' ἀπαγγέλλειν με χρὴ</TextUnit>
    <TextUnit id="995" loc="1012">δήμου προβούλοις τῆσδε Καδμείας πόλεως:</TextUnit>
    <TextUnit id="996" loc="1013">̓Ετεοκλέα μὲν τόνδ' ἐπ' εὐνοίᾳ χθονὸς</TextUnit>
    <TextUnit id="997" loc="1014">θάπτειν ἔδοξε γῆς φίλαις κατασκαφαῖς:</TextUnit>
    <TextUnit id="998" loc="1015">στυγῶν γὰρ ἐχθροὺς θάνατον εἵλετ' ἐν πόλει</TextUnit>
    <TextUnit id="999" loc="1016">ἱερῶν πατρῴων δ' ὅσιος ὢν μομφῆς ἄτερ</TextUnit>
    <TextUnit id="1000" loc="1017">τέθνηκεν οὗπερ τοῖς νέοις θνῄσκειν καλόν.</TextUnit>
    <TextUnit id="1001" loc="1018">οὕτω μὲν ἀμφὶ τοῦδ' ἐπέσταλται λέγειν:</TextUnit>
    <TextUnit id="1002" loc="1019">τούτου δ' ἀδελφὸν τόνδε Πολυνείκους νεκρὸν</TextUnit>
    <TextUnit id="1003" loc="1020">ἔξω βαλεῖν ἄθαπτον, ἁρπαγὴν κυσίν,</TextUnit>
    <TextUnit id="1004" loc="1021">ὡς ὄντ' ἀναστατῆρα Καδμείων χθονός,</TextUnit>
    <TextUnit id="1005" loc="1022">εἰ μὴ θεῶν τις ἐμποδὼν ἔστη δορὶ</TextUnit>
    <TextUnit id="1006" loc="1023">τῷ τοῦδ':. ἄγος δὲ καὶ θανὼν κεκτήσεται</TextUnit>
    <TextUnit id="1007" loc="1024">θεῶν πατρῴων, οὓς ἀτιμάσας ὅδε</TextUnit>
    <TextUnit id="1008" loc="1025">στράτευμ' ἐπακτὸν ἐμβαλὼν ᾕρει πόλιν.</TextUnit>
    <TextUnit id="1009" loc="1026">οὕτω πετηνῶν τόνδ' ὑπ' οἰωνῶν δοκεῖ</TextUnit>
    <TextUnit id="1010" loc="1027">ταφέντ' ἀτίμως τοὐπιτίμιον λαβεῖν,</TextUnit>
    <TextUnit id="1011" loc="1028">καὶ μήθ' ὁμαρτεῖν τυμβοχόα χειρώματα</TextUnit>
    <TextUnit id="1012" loc="1029">μήτ' ὀξυμόλποις προσσέβειν οἰμώγμασιν,</TextUnit>
    <TextUnit id="1013" loc="1030">ἄτιμον εἶναι δ' ἐκφορᾶς φίλων ὕπο.</TextUnit>
    <TextUnit id="1014" loc="1031">τοιαῦτ' ἔδοξε τῷδε Καδμείων τέλει.</TextUnit>
    <TextUnit id="1015" loc="1032">ἐγὼ δὲ Καδμείων γε προστάταις λέγω:</TextUnit>
    <TextUnit id="1016" loc="1033">ἢν μή τις ἄλλος τόνδε συνθάπτειν θέλῃ,</TextUnit>
    <TextUnit id="1017" loc="1034">ἐγώ σφε θάψω κἀνὰ κίνδυνον βαλῶ</TextUnit>
    <TextUnit id="1018" loc="1035">θάψας' ἀδελφὸν τὸν ἐμόν, οὐδ' αἰσχύνομαι</TextUnit>
    <TextUnit id="1019" loc="1036">ἔχους' ἄπιστον τήνδ' ἀναρχίαν πόλει.</TextUnit>
    <TextUnit id="1020" loc="1037">δεινὸν τὸ κοινὸν σπλάγχνον, οὗ πεφύκαμεν,</TextUnit>
    <TextUnit id="1021" loc="1038">μητρὸς ταλαίνης κἀπὸ δυστήνου πατρός.</TextUnit>
    <TextUnit id="1022" loc="1039">τοιγὰρ θέλους' ἄκοντι κοινώνει κακῶν</TextUnit>
    <TextUnit id="1023" loc="1040">ψυχή, θανόντι ζῶσα συγγόνῳ φρενί.</TextUnit>
    <TextUnit id="1024" loc="1041">τούτου δὲ σάρκας οὐδὲ κοιλογάστορες</TextUnit>
    <TextUnit id="1025" loc="1042">λύκοι σπάσονται: μὴ δοκησάτω τινί.</TextUnit>
    <TextUnit id="1026" loc="1043">τάφον γὰρ αὐτῷ καὶ κατασκαφὰς ἐγώ,</TextUnit>
    <TextUnit id="1027" loc="1044">γυνή περ οὖσα, τῷδε μηχανήσομαι,</TextUnit>
    <TextUnit id="1028" loc="1045">κόλπῳ φέρουσα βυσσίνου πεπλώματος.</TextUnit>
    <TextUnit id="1029" loc="1046">καὐτὴ καλύψω, μηδέ τῳ δόξῃ πάλιν:</TextUnit>
    <TextUnit id="1030" loc="1047">θάρσει, παρέσται μηχανὴ δραστήριος.</TextUnit>
    <TextUnit id="1031" loc="1048">αὐδῶ πόλιν σε μὴ βιάζεσθαι τάδε.</TextUnit>
    <TextUnit id="1032" loc="1049">αὐδῶ σὲ μὴ περισσὰ κηρύσσειν ἐμοί.</TextUnit>
    <TextUnit id="1033" loc="1050">τραχύς γε μέντοι δῆμος ἐκφυγὼν κακά.</TextUnit>
    <TextUnit id="1034" loc="1051">τράχυν': ἄθαπτος δ' οὗτος οὐ γενήσεται.</TextUnit>
    <TextUnit id="1035" loc="1052">ἀλλ' ὃν πόλις στυγεῖ, σὺ τιμήσεις τάφῳ,;</TextUnit>
    <TextUnit id="1036" loc="1053">ἤδη τὰ τοῦδε διατετίμηται θεοῖς.</TextUnit>
    <TextUnit id="1037" loc="1054">οὔ, πρίν γε χώραν τήνδε κινδύνῳ βαλεῖν.</TextUnit>
    <TextUnit id="1038" loc="1055">παθὼν κακῶς κακοῖσιν ἀντημείβετο.</TextUnit>
    <TextUnit id="1039" loc="1056">ἀλλ' εἰς ἅπαντας ἀνθ' ἑνὸς τόδ' ἔργον ἦν.</TextUnit>
    <TextUnit id="1040" loc="1057">ἔρις περαίνει μῦθον ὑστάτη θεῶν.</TextUnit>
    <TextUnit id="1041" loc="1058">ἐγὼ δὲ θάψω τόνδε: μὴ μακρηγόρει.</TextUnit>
    <TextUnit id="1042" loc="1059">ἀλλ' αὐτόβουλος ἴσθ', ἀπεννέπω δ' ἐγώ.     φεῦ φεῦ.</TextUnit>
    <TextUnit id="1043" loc="1060">ὦ μεγάλαυχοι καὶ φθερσιγενεῖς</TextUnit>
    <TextUnit id="1044" loc="1061">Κῆρες ̓Ερινύες, αἵτ' Οἰδιπόδα</TextUnit>
    <TextUnit id="1045" loc="1062">γένος ὠλέσατε πρυμνόθεν οὕτως,</TextUnit>
    <TextUnit id="1046" loc="1063">τί πάθω; τί δὲ δρῶ ; τί δὲ μήσωμαι;</TextUnit>
    <TextUnit id="1047" loc="1064">πῶς τολμήσω μήτε σὲ κλαίειν</TextUnit>
    <TextUnit id="1048" loc="1065">μήτε προπέμπειν ἐπὶ τύμβον :</TextUnit>
    <TextUnit id="1049" loc="1066">ἀλλὰ φοβοῦμαι κἀποτρέπομαι</TextUnit>
    <TextUnit id="1050" loc="1067">δεῖμα πολιτῶν.</TextUnit>
    <TextUnit id="1051" loc="1068">σύ γε μὴν πολλῶν πενθητήρων</TextUnit>
    <TextUnit id="1052" loc="1069">τεύξει: κεῖνος δ' ὁ τάλας ἄγοος</TextUnit>
    <TextUnit id="1053" loc="1070">μονόκλαυτον ἔχων θρῆνον ἀδελφῆς</TextUnit>
    <TextUnit id="1054" loc="1071">εἶσιν: τίς ἂν οὖν τὰ πίθοιτο ;</TextUnit>
    <TextUnit id="1055" loc="1072">δράτω τι πόλις καὶ μὴ δράτω</TextUnit>
    <TextUnit id="1056" loc="1073">τοὺς κλαίοντας Πολυνείκη.</TextUnit>
    <TextUnit id="1057" loc="1074">ἡμεῖς μὲν ἴμεν καὶ συνθάψομεν</TextUnit>
    <TextUnit id="1058" loc="1075">αἵδε προπομποί. καὶ γὰρ γενεᾷ</TextUnit>
    <TextUnit id="1059" loc="1076">κοινὸν τόδ' ἄχος, καὶ πόλις ἄλλως</TextUnit>
    <TextUnit id="1060" loc="1077">ἄλλοτ' ἐπαινεῖ τὰ δίκαια.</TextUnit>
    <TextUnit id="1061" loc="1078">ἡμεῖς δ' ἅμα τῷδ', ὥσπερ τε πόλις</TextUnit>
    <TextUnit id="1062" loc="1079">καὶ τὸ δίκαιον ξυνεπαινεῖ.</TextUnit>
    <TextUnit id="1063" loc="1080">μετὰ γὰρ μάκαρας καὶ Διὸς ἰσχὺν</TextUnit>
    <TextUnit id="1064" loc="1081">ὅδε Καδμείων ἤρυξε πόλιν</TextUnit>
    <TextUnit id="1065" loc="1082">μὴ 'νατραπῆναι μηδ' ἀλλοδαπῷ</TextUnit>
    <TextUnit id="1066" loc="1083">κύματι φωτῶν</TextUnit>
    <TextUnit id="1067" loc="1084">κατακλυσθῆναι τὰ μάλιστα.</TextUnit>
  </Text>
</TessDocument>
