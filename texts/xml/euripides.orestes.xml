<?xml version="1.0" encoding="UTF-8"?>
<TessDocument id="euripides.orestes">
  <Metadata>
    <Author>euripides</Author>
    <Display>Orestes</Display>
    <Abbr>eur. orest.</Abbr>
    <Lang>grc</Lang>
    <Prose>0</Prose>
    <PrintSource>Gilbert Murray, Euripidis Fabulae, vol. 3. Oxford: Clarendon Press, Oxford, 1913.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0115</DigitalSourceURL>
    <AddedBy>Tony R. Waleszczak &amp; Jessica Micceri</AddedBy>
    <URI>urn:cts:greekLit:tlg0006.tlg016.perseus-grc1</URI>
  </Metadata>
  <Text>
    <TextUnit id="0" loc="1">Οὐκ ἔστιν οὐδὲν δεινὸν ὧδ' εἰπεῖν ἔπος</TextUnit>
    <TextUnit id="1" loc="2">οὐδὲ πάθος οὐδὲ ξυμφορὰ θεήλατος,</TextUnit>
    <TextUnit id="2" loc="3">ἧς οὐκ ἂν ἄραιτ' ἄχθος ἀνθρώπου φύσις.</TextUnit>
    <TextUnit id="3" loc="4">ὁ γὰρ μακάριος — κοὐκ ὀνειδίζω τύχας —</TextUnit>
    <TextUnit id="4" loc="5">Διὸς πεφυκώς, ὡς λέγουσι, Τάνταλος</TextUnit>
    <TextUnit id="5" loc="6">κορυφῆς ὑπερτέλλοντα δειμαίνων πέτρον</TextUnit>
    <TextUnit id="6" loc="7">ἀέρι ποτᾶται: καὶ τίνει ταύτην δίκην,</TextUnit>
    <TextUnit id="7" loc="8">ὡς μὲν λέγουσιν, ὅτι θεοῖς ἄνθρωπος ὢν</TextUnit>
    <TextUnit id="8" loc="9">κοινῆς τραπέζης ἀξίωμ' ἔχων ἴσον,</TextUnit>
    <TextUnit id="9" loc="10">ἀκόλαστον ἔσχε γλῶσσαν, αἰσχίστην νόσον.</TextUnit>
    <TextUnit id="10" loc="11">οὗτος φυτεύει Πέλοπα, τοῦ δ' ̓Ατρεὺς ἔφυ,</TextUnit>
    <TextUnit id="11" loc="12">ᾧ στέμματα ξήνας' ἐπέκλωσεν θεὰ</TextUnit>
    <TextUnit id="12" loc="13">ἔριν, Θυέστῃ πόλεμον ὄντι συγγόνῳ</TextUnit>
    <TextUnit id="13" loc="14">θέσθαι. τί τἄρρητ' ἀναμετρήσασθαί με δεῖ;</TextUnit>
    <TextUnit id="14" loc="15">ἔδαισε δ' οὖν νιν τέκν' ἀποκτείνας ̓Ατρεύς.</TextUnit>
    <TextUnit id="15" loc="16">̓Ατρέως δέ: τὰς γὰρ ἐν μέσῳ σιγῶ τύχας:</TextUnit>
    <TextUnit id="16" loc="17">ὁ κλεινός, εἰ δὴ κλεινός, ̓Αγαμέμνων ἔφυ</TextUnit>
    <TextUnit id="17" loc="18">Μενέλεώς τε Κρήσσης μητρὸς ̓Αερόπης ἄπο.</TextUnit>
    <TextUnit id="18" loc="19">γαμεῖ δ' ὃ μὲν δὴ τὴν θεοῖς στυγουμένην</TextUnit>
    <TextUnit id="19" loc="20">Μενέλαος ̔Ελένην, ὃ δὲ Κλυταιμήστρας λέχος</TextUnit>
    <TextUnit id="20" loc="21">ἐπίσημον εἰς ̔́Ελληνας ̓Αγαμέμνων ἄναξ:</TextUnit>
    <TextUnit id="21" loc="22">ᾧ παρθένοι μὲν τρεῖς ἔφυμεν ἐκ μιᾶς,</TextUnit>
    <TextUnit id="22" loc="23">Χρυσόθεμις ̓Ιφιγένειά τ' ̓Ηλέκτρα τ' ἐγώ,</TextUnit>
    <TextUnit id="23" loc="24">ἄρσην δ' ̓Ορέστης, μητρὸς ἀνοσιωτάτης,</TextUnit>
    <TextUnit id="24" loc="25">ἣ πόσιν ἀπείρῳ περιβαλοῦς' ὑφάσματι</TextUnit>
    <TextUnit id="25" loc="26">ἔκτεινεν: ὧν δ' ἕκατι, παρθένῳ λέγειν</TextUnit>
    <TextUnit id="26" loc="27">οὐ καλόν: ἐῶ τοῦτ' ἀσαφὲς ἐν κοινῷ σκοπεῖν.</TextUnit>
    <TextUnit id="27" loc="28">Φοίβου δ' ἀδικίαν μὲν τί δεῖ κατηγορεῖν;</TextUnit>
    <TextUnit id="28" loc="29">πείθει δ' ̓Ορέστην μητέρ' ἥ σφ' ἐγείνατο</TextUnit>
    <TextUnit id="29" loc="30">κτεῖναι, πρὸς οὐχ ἅπαντας εὔκλειαν φέρον.</TextUnit>
    <TextUnit id="30" loc="31">ὅμως δ' ἀπέκτειν' οὐκ ἀπειθήσας θεῷ:</TextUnit>
    <TextUnit id="31" loc="32">κἀγὼ μετέσχον, οἷα δὴ γυνή, φόνου.</TextUnit>
    <TextUnit id="32" loc="33">Πυλάδης θ', ὃς ἡμῖν συγκατείργασται τάδε.</TextUnit>
    <TextUnit id="33" loc="34">ἐντεῦθεν ἀγρίᾳ συντακεὶς νόσῳ νοσεῖ</TextUnit>
    <TextUnit id="34" loc="35">τλήμων ̓Ορέστης ὅδε πεσὼν ἐν δεμνίοις</TextUnit>
    <TextUnit id="35" loc="36">κεῖται, τὸ μητρὸς δ' αἷμά νιν τροχηλατεῖ</TextUnit>
    <TextUnit id="36" loc="37">μανίαισιν: ὀνομάζειν γὰρ αἰδοῦμαι θεὰς</TextUnit>
    <TextUnit id="37" loc="38">εὐμενίδας, αἳ τόνδ' ἐξαμιλλῶνται φόβῳ.</TextUnit>
    <TextUnit id="38" loc="39">ἕκτον δὲ δὴ τόδ' ἦμαρ ἐξ ὅτου σφαγαῖς</TextUnit>
    <TextUnit id="39" loc="40">θανοῦσα μήτηρ πυρὶ καθήγνισται δέμας,</TextUnit>
    <TextUnit id="40" loc="41">ὧν οὔτε σῖτα διὰ δέρης ἐδέξατο,</TextUnit>
    <TextUnit id="41" loc="42">οὐ λούτρ' ἔδωκε χρωτί: χλανιδίων δ' ἔσω</TextUnit>
    <TextUnit id="42" loc="43">κρυφθείς, ὅταν μὲν σῶμα κουφισθῇ νόσου,</TextUnit>
    <TextUnit id="43" loc="44">ἔμφρων δακρύει, ποτὲ δὲ δεμνίων ἄπο</TextUnit>
    <TextUnit id="44" loc="45">πηδᾷ δρομαῖος, πῶλος ὣς ὑπὸ ζυγοῦ.</TextUnit>
    <TextUnit id="45" loc="46">ἔδοξε δ' ̓́Αργει τῷδε μήθ' ἡμᾶς στέγαις,</TextUnit>
    <TextUnit id="46" loc="47">μὴ πυρὶ δέχεσθαι, μήτε προσφωνεῖν τινα</TextUnit>
    <TextUnit id="47" loc="48">μητροκτονοῦντας: κυρία δ' ἥδ' ἡμέρα,</TextUnit>
    <TextUnit id="48" loc="49">ἐν ᾗ διοίσει ψῆφον ̓Αργείων πόλις,</TextUnit>
    <TextUnit id="49" loc="50">εἰ χρὴ θανεῖν νὼ λευσίμῳ πετρώματι.</TextUnit>
    <TextUnit id="50" loc="51">ἢ φάσγανον θήξαντ' ἐπ' αὐχένος βαλεῖν.</TextUnit>
    <TextUnit id="51" loc="52">ἐλπίδα δὲ δή τιν' ἔχομεν ὥστε μὴ θανεῖν:</TextUnit>
    <TextUnit id="52" loc="53">ἥκει γὰρ ἐς γῆν Μενέλεως Τροίας ἄπο,</TextUnit>
    <TextUnit id="53" loc="54">λιμένα δὲ Ναυπλίειον ἐκπληρῶν πλάτῃ</TextUnit>
    <TextUnit id="54" loc="55">ἀκταῖσιν ὁρμεῖ, δαρὸν ἐκ Τροίας χρόνον</TextUnit>
    <TextUnit id="55" loc="56">ἄλαισι πλαγχθείς: τὴν δὲ δὴ πολύστονον</TextUnit>
    <TextUnit id="56" loc="57">̔Ελένην, φυλάξας νύκτα, μή τις εἰσιδὼν</TextUnit>
    <TextUnit id="57" loc="58">μεθ' ἡμέραν στείχουσαν, ὧν ὑπ' ̓Ιλίῳ</TextUnit>
    <TextUnit id="58" loc="59">παῖδες τεθνᾶσιν, ἐς πέτρων ἔλθῃ βολάς,</TextUnit>
    <TextUnit id="59" loc="60">προύπεμψεν ἐς δῶμ' ἡμέτερον: ἔστιν δ' ἔσω</TextUnit>
    <TextUnit id="60" loc="61">κλαίους' ἀδελφὴν συμφοράν τε δωμάτων.</TextUnit>
    <TextUnit id="61" loc="62">ἔχει δὲ δή τιν' ἀλγέων παραψυχήν:</TextUnit>
    <TextUnit id="62" loc="63">ἣν γὰρ κατ' οἴκους ἔλιφ', ὅτ' ἐς Τροίαν ἔπλει,</TextUnit>
    <TextUnit id="63" loc="64">παρθένον ἐμῇ τε μητρὶ παρέδωκεν τρέφειν</TextUnit>
    <TextUnit id="64" loc="65">Μενέλαος ἀγαγὼν ̔Ερμιόνην Σπάρτης ἄπο,</TextUnit>
    <TextUnit id="65" loc="66">ταύτῃ γέγηθε κἀπιλήθεται κακῶν.</TextUnit>
    <TextUnit id="66" loc="67">βλέπω δὲ πᾶσαν εἰς ὁδόν, πότ' ὄψομαι</TextUnit>
    <TextUnit id="67" loc="68">Μενέλαον ἥκονθ': ὡς τά γ' ἄλλ' ἐπ' ἀσθενοῦς</TextUnit>
    <TextUnit id="68" loc="69">ῥώμης ὀχούμεθ', ἤν τι μὴ κείνου πάρα</TextUnit>
    <TextUnit id="69" loc="70">σωθῶμεν. ἄπορον χρῆμα δυστυχῶν δόμος.</TextUnit>
    <TextUnit id="70" loc="71">ὦ παῖ Κλυταιμήστρας τε καὶ ̓Αγαμέμνονος,</TextUnit>
    <TextUnit id="71" loc="72">παρθένε μακρὸν δὴ μῆκος ̓Ηλέκτρα χρόνου,</TextUnit>
    <TextUnit id="72" loc="73">πῶς, ὦ τάλαινα, σύ τε κασίγνητός τε σὸς</TextUnit>
    <TextUnit id="73" loc="74">τλήμων ̓Ορέστης μητρὸς ὅδε φονεὺς ἔχει;</TextUnit>
    <TextUnit id="74" loc="75">προσφθέγμασιν γὰρ οὐ μιαίνομαι σέθεν,</TextUnit>
    <TextUnit id="75" loc="76">ἐς Φοῖβον ἀναφέρουσα τὴν ἁμαρτίαν.</TextUnit>
    <TextUnit id="76" loc="77">καίτοι στένω γε τὸν Κλυταιμήστρας μόρον,</TextUnit>
    <TextUnit id="77" loc="78">ἐμῆς ἀδελφῆς, ἥν, ἐπεὶ πρὸς ̓́Ιλιον</TextUnit>
    <TextUnit id="78" loc="79">ἔπλευς' ὅπως ἔπλευσα θεομανεῖ πότμῳ,</TextUnit>
    <TextUnit id="79" loc="80">οὐκ εἶδον, ἀπολειφθεῖσα δ' αἰάζω τύχας.</TextUnit>
    <TextUnit id="80" loc="81">̔Ελένη, τί σοι λέγοιμ' ἂν ἅ γε παροῦς' ὁρᾷς;</TextUnit>
    <TextUnit id="81" loc="82">ἐν συμφοραῖσι τὸν ̓Αγαμέμνονος δόμον</TextUnit>
    <TextUnit id="82" loc="83">ἐγὼ μὲν ἄυπνος πάρεδρος ἀθλίῳ νεκρῷ</TextUnit>
    <TextUnit id="83" loc="84">— νεκρὸς γὰρ οὗτος οὕνεκα σμικρᾶς πνοῆς —</TextUnit>
    <TextUnit id="84" loc="85">θάσσω: τὰ τούτου δ' οὐκ ὀνειδίζω κακά.</TextUnit>
    <TextUnit id="85" loc="86">σὺ δ' εἶ μακαρία μακάριός θ' ὁ σὸς πόσις.</TextUnit>
    <TextUnit id="86" loc="87">ἥκετον ἐφ' ἡμᾶς ἀθλίως πεπραγότας</TextUnit>
    <TextUnit id="87" loc="88">πόσον χρόνον δ' ἐν δεμνίοις πέπτωχ' ὅδε;</TextUnit>
    <TextUnit id="88" loc="89">ἐξ οὗπερ αἷμα γενέθλιον κατήνυσεν.</TextUnit>
    <TextUnit id="89" loc="90">ὢ μέλεος: ἡ τεκοῦσά θ', ὡς διώλετο.</TextUnit>
    <TextUnit id="90" loc="91">οὕτως ἔχει τάδ', ὥστ' ἀπείρηκεν κακοῖς.</TextUnit>
    <TextUnit id="91" loc="92">πρὸς θεῶν, πίθοι' ἂν δῆτά μοί τι, παρθένε;</TextUnit>
    <TextUnit id="92" loc="93">ὡς ἄσχολός γε συγγόνου προσεδρίᾳ.</TextUnit>
    <TextUnit id="93" loc="94">βούλῃ τάφον μοι πρὸς κασιγνήτης μολεῖν;</TextUnit>
    <TextUnit id="94" loc="95">μητρὸς κελεύεις τῆς ἐμῆς; τίνος χάριν;</TextUnit>
    <TextUnit id="95" loc="96">κόμης ἀπαρχὰς καὶ χοὰς φέρους' ἐμάς.</TextUnit>
    <TextUnit id="96" loc="97">σοὶ δ' οὐχὶ θεμιτὸν πρὸς φίλων στείχειν τάφον;</TextUnit>
    <TextUnit id="97" loc="98">δεῖξαι γὰρ ̓Αργείοισι σῶμ' αἰσχύνομαι.</TextUnit>
    <TextUnit id="98" loc="99">ὀψέ γε φρονεῖς εὖ, τότε λιποῦς' αἰσχρῶς δόμους.</TextUnit>
    <TextUnit id="99" loc="100">ὀρθῶς ἔλεξας, οὐ φίλως δ' ἐμοὶ λέγεις.</TextUnit>
    <TextUnit id="100" loc="101">αἰδὼς δὲ δὴ τίς ς' ἐς Μυκηναίους ἔχει;</TextUnit>
    <TextUnit id="101" loc="102">δέδοικα πατέρας τῶν ὑπ' ̓Ιλίῳ νεκρῶν.</TextUnit>
    <TextUnit id="102" loc="103">δεινὸν γάρ: ̓́Αργει τ' ἀναβοᾷ διὰ στόμα.</TextUnit>
    <TextUnit id="103" loc="104">σύ νυν χάριν μοι τὸν φόβον λύσασα δός.</TextUnit>
    <TextUnit id="104" loc="105">οὐκ ἂν δυναίμην μητρὸς ἐσβλέψαι τάφον.</TextUnit>
    <TextUnit id="105" loc="106">αἰσχρόν γε μέντοι προσπόλους φέρειν τάδε.</TextUnit>
    <TextUnit id="106" loc="107">τί δ' οὐχὶ θυγατρὸς ̔Ερμιόνης πέμπεις δέμας;</TextUnit>
    <TextUnit id="107" loc="108">ἐς ὄχλον ἕρπειν παρθένοισιν οὐ καλόν.</TextUnit>
    <TextUnit id="108" loc="109">καὶ μὴν τίνοι γ' ἂν τῇ τεθνηκυίᾳ τροφάς.</TextUnit>
    <TextUnit id="109" loc="110">ὀρθῶς ἔλεξας, πείθομαί τέ σοι, κόρη.</TextUnit>
    <TextUnit id="110" loc="111">καὶ πέμψομέν γε θυγατέρ': εὖ γάρ τοι λέγεις.</TextUnit>
    <TextUnit id="111" loc="112">ὦ τέκνον, ἔξελθ', ̔Ερμιόνη, δόμων πάρος</TextUnit>
    <TextUnit id="112" loc="113">καὶ λαβὲ χοὰς τάσδ' ἐν χεροῖν κόμας τ' ἐμάς:</TextUnit>
    <TextUnit id="113" loc="114">ἐλθοῦσα δ' ἀμφὶ τὸν Κλυταιμήστρας τάφον</TextUnit>
    <TextUnit id="114" loc="115">μελίκρατ' ἄφες γάλακτος οἰνωπόν τ' ἄχνην,</TextUnit>
    <TextUnit id="115" loc="116">καὶ στᾶς' ἐπ' ἄκρου χώματος λέξον τάδε:</TextUnit>
    <TextUnit id="116" loc="117">̔Ελένη ς' ἀδελφὴ ταῖσδε δωρεῖται χοαῖς,</TextUnit>
    <TextUnit id="117" loc="118">φόβῳ προσελθεῖν μνῆμα σόν, ταρβοῦσά τε</TextUnit>
    <TextUnit id="118" loc="119">̓Αργεῖον ὄχλον. πρευμενῆ δ' ἄνωγέ νιν</TextUnit>
    <TextUnit id="119" loc="120">ἐμοί τε καὶ σοὶ καὶ πόσει γνώμην ἔχειν</TextUnit>
    <TextUnit id="120" loc="121">τοῖν τ' ἀθλίοιν τοῖνδ', οὓς ἀπώλεσεν θεός.</TextUnit>
    <TextUnit id="121" loc="122">ἃ δ' εἰς ἀδελφὴν καιρὸς ἐκπονεῖν ἐμέ,</TextUnit>
    <TextUnit id="122" loc="123">ἅπανθ' ὑπισχνοῦ νερτέρων δωρήματα.</TextUnit>
    <TextUnit id="123" loc="124">ἴθ', ὦ τέκνον μοι, σπεῦδε καὶ χοὰς τάφῳ</TextUnit>
    <TextUnit id="124" loc="125">δοῦς' ὡς τάχιστα τῆς πάλιν μέμνης' ὁδοῦ.</TextUnit>
    <TextUnit id="125" loc="126">ὦ φύσις, ἐν ἀνθρώποισιν ὡς μέγ' εἶ κακόν,</TextUnit>
    <TextUnit id="126" loc="127">σωτήριόν τε τοῖς καλῶς κεκτημένοις.</TextUnit>
    <TextUnit id="127" loc="128">εἴδετε παρ' ἄκρας ὡς ἀπέθρισεν τρίχας,</TextUnit>
    <TextUnit id="128" loc="129">σῴζουσα κάλλος; ἔστι δ' ἡ πάλαι γυνή.</TextUnit>
    <TextUnit id="129" loc="130">θεοί σε μισήσειαν, ὥς μ' ἀπώλεσας</TextUnit>
    <TextUnit id="130" loc="131">καὶ τόνδε πᾶσάν θ' ̔Ελλάδα. ὦ τάλαιν' ἐγώ:</TextUnit>
    <TextUnit id="131" loc="132">αἵδ' αὖ πάρεισι τοῖς ἐμοῖς θρηνήμασι</TextUnit>
    <TextUnit id="132" loc="133">φίλαι ξυνῳδοί: τάχα μεταστήσους' ὕπνου</TextUnit>
    <TextUnit id="133" loc="134">τόνδ' ἡσυχάζοντ', ὄμμα δ' ἐκτήξους' ἐμὸν</TextUnit>
    <TextUnit id="134" loc="135">δακρύοις, ἀδελφὸν ὅταν ὁρῶ μεμηνότα.</TextUnit>
    <TextUnit id="135" loc="136">ὦ φίλταται γυναῖκες, ἡσύχῳ ποδὶ</TextUnit>
    <TextUnit id="136" loc="137">χωρεῖτε, μὴ ψοφεῖτε, μηδ' ἔστω κτύπος.</TextUnit>
    <TextUnit id="137" loc="138">φιλία γὰρ ἡ σὴ πρευμενὴς μέν, ἀλλ' ἐμοὶ</TextUnit>
    <TextUnit id="138" loc="139">τόνδ' ἐξεγεῖραι συμφορὰ γενήσεται.</TextUnit>
    <TextUnit id="139" loc="140">σῖγα σῖγα, λεπτὸν ἴχνος ἀρβύλης</TextUnit>
    <TextUnit id="140" loc="141">τίθετε, μὴ κτυπεῖτ'.</TextUnit>
    <TextUnit id="141" loc="142">ἀποπρὸ βᾶτ' ἐκεῖς', ἀποπρό μοι κοίτας.</TextUnit>
    <TextUnit id="142" loc="143">ἰδού, πείθομαι.</TextUnit>
    <TextUnit id="143" loc="145">ἆ ἆ σύριγγος ὅπως πνοὰ</TextUnit>
    <TextUnit id="144" loc="146">λεπτοῦ δόνακος, ὦ φίλα, φώνει μοι.</TextUnit>
    <TextUnit id="145" loc="147">ἴδ', ἀτρεμαῖον ὡς ὑπόροφον φέρω</TextUnit>
    <TextUnit id="146" loc="148">βοάν.  ναί, οὕτως:</TextUnit>
    <TextUnit id="147" loc="149">κάταγε κάταγε, πρόσιθ' ἀτρέμας, ἀτρέμας ἴθι:</TextUnit>
    <TextUnit id="148" loc="150">λόγον ἀπόδος ἐφ' ὅ τι χρέος ἐμόλετέ ποτε.</TextUnit>
    <TextUnit id="149" loc="151">χρόνια γὰρ πεσὼν ὅδ' εὐνάζεται.</TextUnit>
    <TextUnit id="150" loc="152">πῶς ἔχει; λόγου μετάδος, ὦ φίλα:</TextUnit>
    <TextUnit id="151" loc="153">τίνα τύχαν εἴπω; τίνα δὲ συμφοράν;</TextUnit>
    <TextUnit id="152" loc="155">ἔτι μὲν ἐμπνέει, βραχὺ δ' ἀναστένει.</TextUnit>
    <TextUnit id="153" loc="156">τί φῄς; ὦ τάλας.</TextUnit>
    <TextUnit id="154" loc="158">ὀλεῖς, εἰ βλέφαρα κινήσεις</TextUnit>
    <TextUnit id="155" loc="159">ὕπνου γλυκυτάταν φερομένῳ χάριν.</TextUnit>
    <TextUnit id="156" loc="160">μέλεος ἐχθίστων θεόθεν ἐργμάτων,</TextUnit>
    <TextUnit id="157" loc="161">τάλας.  φεῦ μόχθων.</TextUnit>
    <TextUnit id="158" loc="162">ἄδικος ἄδικα τότ' ἄρ' ἔλακεν ἔλακεν, ἀπό-</TextUnit>
    <TextUnit id="159" loc="163">φονον ὅτ' ἐπὶ τρίποδι Θέμιδος ἄρ' ἐδίκασε</TextUnit>
    <TextUnit id="160" loc="165">φόνον ὁ Λοξίας ἐμᾶς ματέρος.</TextUnit>
    <TextUnit id="161" loc="166">ὁρᾷς; ἐν πέπλοισι κινεῖ δέμας.</TextUnit>
    <TextUnit id="162" loc="167">σὺ γάρ νιν, ὦ τάλαινα,</TextUnit>
    <TextUnit id="163" loc="168">θωύ̈ξας' ἔβαλες ἐξ ὕπνου.</TextUnit>
    <TextUnit id="164" loc="169">εὕδειν μὲν οὖν ἔδοξα.</TextUnit>
    <TextUnit id="165" loc="170">οὐκ ἀφ' ἡμῶν, οὐκ ἀπ' οἴκων</TextUnit>
    <TextUnit id="166" loc="171">πάλιν ἀνὰ πόδα σὸν εἱλίξεις</TextUnit>
    <TextUnit id="167" loc="172">μεθεμένα κτύπου;</TextUnit>
    <TextUnit id="168" loc="173">ὑπνώσσει.  λέγεις εὖ.</TextUnit>
    <TextUnit id="169" loc="174">πότνια, πότνια νύξ,</TextUnit>
    <TextUnit id="170" loc="175">ὑπνοδότειρα τῶν πολυπόνων βροτῶν,</TextUnit>
    <TextUnit id="171" loc="178">ἐρεβόθεν ἴθι, μόλε μόλε κατάπτερος</TextUnit>
    <TextUnit id="172" loc="179">τὸν ̓Αγαμεμνόνιον ἐπὶ δόμον.</TextUnit>
    <TextUnit id="173" loc="180">ὑπὸ γὰρ ἀλγέων ὑπό τε συμφορᾶς</TextUnit>
    <TextUnit id="174" loc="181">διοιχόμεθ', οἰχόμεθα. κτύπον ἠγάγετ': οὐχὶ σῖγα</TextUnit>
    <TextUnit id="175" loc="182">σῖγα φυλασσομένα στόματος</TextUnit>
    <TextUnit id="176" loc="185">ἄνα κέλαδον ἀπὸ λέχεος ἥ-</TextUnit>
    <TextUnit id="177" loc="186">συχον ὕπνου χάριν παρέξεις, φίλα;</TextUnit>
    <TextUnit id="178" loc="187">θρόει τίς κακῶν τελευτὰ μένει.</TextUnit>
    <TextUnit id="179" loc="188">θανεῖν θανεῖν, τί δ' ἄλλο;</TextUnit>
    <TextUnit id="180" loc="189">οὐδὲ γὰρ πόθον ἔχει βορᾶς.</TextUnit>
    <TextUnit id="181" loc="190">πρόδηλος ἆρ' ὁ πότμος.</TextUnit>
    <TextUnit id="182" loc="191">ἐξέθυς' ὁ Φοῖβος ἡμᾶς</TextUnit>
    <TextUnit id="183" loc="192">μέλεον ἀπόφονον αἷμα δοὺς</TextUnit>
    <TextUnit id="184" loc="193">πατροφόνου ματρός.</TextUnit>
    <TextUnit id="185" loc="194">δίκᾳ μέν.  καλῶς δ' οὔ.</TextUnit>
    <TextUnit id="186" loc="195">ἔκανες ἔθανες, ὦ</TextUnit>
    <TextUnit id="187" loc="196">τεκομένα με μᾶτερ, ἀπὸ δ' ὤλεσας</TextUnit>
    <TextUnit id="188" loc="197">πατέρα τέκνα τε τάδε σέθεν ἀφ' αἵματος:</TextUnit>
    <TextUnit id="189" loc="200">ὀλόμεθ' ἰσονέκυες, ὀλόμεθα.</TextUnit>
    <TextUnit id="190" loc="201">σύ τε γὰρ ἐν νεκροῖς, τό τ' ἐμὸν οἴχεται</TextUnit>
    <TextUnit id="191" loc="204">βίου τὸ πλέον μέρος ἐν στοναχαῖσί τε καὶ γόοισι</TextUnit>
    <TextUnit id="192" loc="205">δάκρυσί τ' ἐννυχίοις, ἄγαμος</TextUnit>
    <TextUnit id="193" loc="206">ἐπὶ δ' ἄτεκνος ἅτε βίοτον ἁ</TextUnit>
    <TextUnit id="194" loc="207">μέλεος ἐς τὸν αἰὲν ἕλκω χρόνον.</TextUnit>
    <TextUnit id="195" loc="208">ὅρα παροῦσα, παρθέν' ̓Ηλέκτρα, πέλας,</TextUnit>
    <TextUnit id="196" loc="209">μὴ κατθανών σε σύγγονος λέληθ' ὅδε:</TextUnit>
    <TextUnit id="197" loc="210">οὐ γάρ μ' ἀρέσκει τῷ λίαν παρειμένῳ.</TextUnit>
    <TextUnit id="198" loc="211">ὦ φίλον ὕπνου θέλγητρον, ἐπίκουρον νόσου,</TextUnit>
    <TextUnit id="199" loc="212">ὡς ἡδύ μοι προσῆλθες — ἐν δέοντί γε.</TextUnit>
    <TextUnit id="200" loc="213">ὦ πότνια Λήθη τῶν κακῶν, ὡς εἶ σοφὴ</TextUnit>
    <TextUnit id="201" loc="214">καὶ τοῖσι δυστυχοῦσιν εὐκταία θεός.</TextUnit>
    <TextUnit id="202" loc="215">πόθεν ποτ' ἦλθον δεῦρο; πῶς δ' ἀφικόμην;</TextUnit>
    <TextUnit id="203" loc="216">ἀμνημονῶ γάρ, τῶν πρὶν ἀπολειφθεὶς φρενῶν.</TextUnit>
    <TextUnit id="204" loc="217">ὦ φίλταθ', ὥς μ' ηὔφρανας εἰς ὕπνον πεσών.</TextUnit>
    <TextUnit id="205" loc="218">βούλῃ θίγω σου κἀνακουφίσω δέμας;</TextUnit>
    <TextUnit id="206" loc="219">λαβοῦ λαβοῦ δῆτ', ἐκ δ' ὄμορξον ἀθλίου</TextUnit>
    <TextUnit id="207" loc="220">στόματος ἀφρώδη πέλανον ὀμμάτων τ' ἐμῶν.</TextUnit>
    <TextUnit id="208" loc="221">ἰδού: τὸ δούλευμ' ἡδύ, κοὐκ ἀναίνομαι</TextUnit>
    <TextUnit id="209" loc="222">ἀδέλφ' ἀδελφῇ χειρὶ θεραπεύειν μέλη.</TextUnit>
    <TextUnit id="210" loc="223">ὑπόβαλε πλευροῖς πλευρά, καὐχμώδη κόμην</TextUnit>
    <TextUnit id="211" loc="224">ἄφελε προσώπου: λεπτὰ γὰρ λεύσσω κόραις.</TextUnit>
    <TextUnit id="212" loc="225">ὦ βοστρύχων πινῶδες ἄθλιον κάρα,</TextUnit>
    <TextUnit id="213" loc="226">ὡς ἠγρίωσαι διὰ μακρᾶς ἀλουσίας.</TextUnit>
    <TextUnit id="214" loc="227">κλῖνόν μ' ἐς εὐνὴν αὖθις: ὅταν ἀνῇ νόσος</TextUnit>
    <TextUnit id="215" loc="228">μανίας, ἄναρθρός εἰμι κἀσθενῶ μέλη.</TextUnit>
    <TextUnit id="216" loc="229">ἰδού. φίλον τοι τῷ νοσοῦντι δέμνιον,</TextUnit>
    <TextUnit id="217" loc="230">ἀνιαρὸν ὂν τὸ κτῆμ', ἀναγκαῖον δ' ὅμως.</TextUnit>
    <TextUnit id="218" loc="231">αὖθίς μ' ἐς ὀρθὸν στῆσον, ἀνακύκλει δέμας:</TextUnit>
    <TextUnit id="219" loc="232">δυσάρεστον οἱ νοσοῦντες ἀπορίας ὕπο.</TextUnit>
    <TextUnit id="220" loc="233">ἦ κἀπὶ γαίας ἁρμόσαι πόδας θέλεις,</TextUnit>
    <TextUnit id="221" loc="234">χρόνιον ἴχνος θείς; μεταβολὴ πάντων γλυκύ.</TextUnit>
    <TextUnit id="222" loc="235">μάλιστα: δόξαν γὰρ τόδ' ὑγιείας ἔχει.</TextUnit>
    <TextUnit id="223" loc="236">κρεῖσσον δὲ τὸ δοκεῖν, κἂν ἀληθείας ἀπῇ.</TextUnit>
    <TextUnit id="224" loc="237">ἄκουε δὴ νῦν, ὦ κασίγνητον κάρα,</TextUnit>
    <TextUnit id="225" loc="238">ἕως ἐῶσιν εὖ φρονεῖν ̓Ερινύες.</TextUnit>
    <TextUnit id="226" loc="239">λέξεις τι καινόν: κεἰ μὲν εὖ, χάριν φέρεις:</TextUnit>
    <TextUnit id="227" loc="240">εἰ δ' ἐς βλάβην τιν', ἅλις ἔχω τὸ δυστυχεῖν.</TextUnit>
    <TextUnit id="228" loc="241">Μενέλαος ἥκει, σοῦ κασίγνητος πατρός,</TextUnit>
    <TextUnit id="229" loc="242">ἐν Ναυπλίᾳ δὲ σέλμαθ' ὥρμισται νεῶν.</TextUnit>
    <TextUnit id="230" loc="243">πῶς εἶπας; ἥκει φῶς ἐμοῖς καὶ σοῖς κακοῖς</TextUnit>
    <TextUnit id="231" loc="244">ἀνὴρ ὁμογενὴς καὶ χάριτας ἔχων πατρός;</TextUnit>
    <TextUnit id="232" loc="245">ἥκει — τὸ πιστὸν τόδε λόγων ἐμῶν δέχου —</TextUnit>
    <TextUnit id="233" loc="246">̔Ελένην ἀγόμενος Τρωικῶν ἐκ τειχέων.</TextUnit>
    <TextUnit id="234" loc="247">εἰ μόνος ἐσώθη, μᾶλλον ἂν ζηλωτὸς ἦν:</TextUnit>
    <TextUnit id="235" loc="248">εἰ δ' ἄλοχον ἄγεται, κακὸν ἔχων ἥκει μέγα.</TextUnit>
    <TextUnit id="236" loc="249">ἐπίσημον ἔτεκε Τυνδάρεως ἐς τὸν ψόγον</TextUnit>
    <TextUnit id="237" loc="250">γένος θυγατέρων δυσκλεές τ' ἀν' ̔Ελλάδα.</TextUnit>
    <TextUnit id="238" loc="251">σύ νυν διάφερε τῶν κακῶν: ἔξεστι γάρ:</TextUnit>
    <TextUnit id="239" loc="252">καὶ μὴ μόνον λέγ', ἀλλὰ καὶ φρόνει τάδε.</TextUnit>
    <TextUnit id="240" loc="253">οἴμοι, κασίγνητ', ὄμμα σὸν ταράσσεται,</TextUnit>
    <TextUnit id="241" loc="254">ταχὺς δὲ μετέθου λύσσαν, ἄρτι σωφρονῶν.</TextUnit>
    <TextUnit id="242" loc="255">ὦ μῆτερ, ἱκετεύω σε, μὴ 'πίσειέ μοι</TextUnit>
    <TextUnit id="243" loc="256">τὰς αἱματωποὺς καὶ δρακοντώδεις κόρας.</TextUnit>
    <TextUnit id="244" loc="257">αὗται γὰρ αὗται πλησίον θρῴσκουσί μου.</TextUnit>
    <TextUnit id="245" loc="258">μέν', ὦ ταλαίπωρ', ἀτρέμα σοῖς ἐν δεμνίοις:</TextUnit>
    <TextUnit id="246" loc="259">ὁρᾷς γὰρ οὐδὲν ὧν δοκεῖς σάφ' εἰδέναι.</TextUnit>
    <TextUnit id="247" loc="260">ὦ Φοῖβ', ἀποκτενοῦσί μ' αἱ κυνώπιδες</TextUnit>
    <TextUnit id="248" loc="261">γοργῶπες, ἐνέρων ἱέρεαι, δειναὶ θεαί.</TextUnit>
    <TextUnit id="249" loc="262">οὔτοι μεθήσω: χεῖρα δ' ἐμπλέξας' ἐμὴν</TextUnit>
    <TextUnit id="250" loc="263">σχήσω σε πηδᾶν δυστυχῆ πηδήματα.</TextUnit>
    <TextUnit id="251" loc="264">μέθες: μί' οὖσα τῶν ἐμῶν ̓Ερινύων</TextUnit>
    <TextUnit id="252" loc="265">μέσον μ' ὀχμάζεις, ὡς βάλῃς ἐς Τάρταρον.</TextUnit>
    <TextUnit id="253" loc="266">οἲ 'γὼ τάλαινα, τίν' ἐπικουρίαν λάβω,</TextUnit>
    <TextUnit id="254" loc="267">ἐπεὶ τὸ θεῖον δυσμενὲς κεκτήμεθα;</TextUnit>
    <TextUnit id="255" loc="268">δὸς τόξα μοι κερουλκά, δῶρα Λοξίου,</TextUnit>
    <TextUnit id="256" loc="269">οἷς μ' εἶπ' ̓Απόλλων ἐξαμύνασθαι θεάς,</TextUnit>
    <TextUnit id="257" loc="270">εἴ μ' ἐκφοβοῖεν μανιάσιν λυσσήμασιν.</TextUnit>
    <TextUnit id="258" loc="271">βεβλήσεταί τις θεῶν βροτησίᾳ χερί,</TextUnit>
    <TextUnit id="259" loc="272">εἰ μὴ 'ξαμείψει χωρὶς ὀμμάτων ἐμῶν.</TextUnit>
    <TextUnit id="260" loc="273">οὐκ εἰσακούετ'; οὐχ ὁρᾶθ' ἑκηβόλων</TextUnit>
    <TextUnit id="261" loc="274">τόξων πτερωτὰς γλυφίδας ἐξορμωμένας;</TextUnit>
    <TextUnit id="262" loc="274b">ἆ ἆ:</TextUnit>
    <TextUnit id="263" loc="275">τί δῆτα μέλλετ'; ἐξακρίζετ' αἰθέρα</TextUnit>
    <TextUnit id="264" loc="276">πτεροῖς: τὰ Φοίβου δ' αἰτιᾶσθε θέσφατα.</TextUnit>
    <TextUnit id="265" loc="276b">ἔα:</TextUnit>
    <TextUnit id="266" loc="277">τί χρῆμ' ἀλύω, πνεῦμ' ἀνεὶς ἐκ πλευμόνων;</TextUnit>
    <TextUnit id="267" loc="278">ποῖ ποῖ ποθ' ἡλάμεσθα δεμνίων ἄπο;</TextUnit>
    <TextUnit id="268" loc="279">ἐκ κυμάτων γὰρ αὖθις αὖ γαλήν' ὁρῶ.</TextUnit>
    <TextUnit id="269" loc="280">σύγγονε, τί κλαίεις κρᾶτα θεῖς' ἔσω πέπλων;</TextUnit>
    <TextUnit id="270" loc="281">αἰσχύνομαί σε, μεταδιδοὺς πόνων ἐμῶν</TextUnit>
    <TextUnit id="271" loc="282">ὄχλον τε παρέχων παρθένῳ νόσοις ἐμαῖς.</TextUnit>
    <TextUnit id="272" loc="283">μὴ τῶν ἐμῶν ἕκατι συντήκου κακῶν:</TextUnit>
    <TextUnit id="273" loc="284">σὺ μὲν γὰρ ἐπένευσας τάδ', εἴργασται δ' ἐμοὶ</TextUnit>
    <TextUnit id="274" loc="285">μητρῷον αἷμα: Λοξίᾳ δὲ μέμφομαι,</TextUnit>
    <TextUnit id="275" loc="286">ὅστις μ' ἐπάρας ἔργον ἀνοσιώτατον,</TextUnit>
    <TextUnit id="276" loc="287">τοῖς μὲν λόγοις ηὔφρανε, τοῖς δ' ἔργοισιν οὔ.</TextUnit>
    <TextUnit id="277" loc="288">οἶμαι δὲ πατέρα τὸν ἐμόν, εἰ κατ' ὄμματα</TextUnit>
    <TextUnit id="278" loc="289">ἐξιστόρουν νιν, μητέρ' εἰ κτεῖναι χρεών,</TextUnit>
    <TextUnit id="279" loc="290">πολλὰς γενείου τοῦδ' ἂν ἐκτεῖναι λιτὰς</TextUnit>
    <TextUnit id="280" loc="291">μήποτε τεκούσης ἐς σφαγὰς ὦσαι ξίφος,</TextUnit>
    <TextUnit id="281" loc="292">εἰ μήτ' ἐκεῖνος ἀναλαβεῖν ἔμελλε φῶς,</TextUnit>
    <TextUnit id="282" loc="293">ἐγώ θ' ὁ τλήμων τοιάδ' ἐκπλήσειν κακά.</TextUnit>
    <TextUnit id="283" loc="294">καὶ νῦν ἀνακάλυπτ', ὦ κασιγνήτη, κάρα,</TextUnit>
    <TextUnit id="284" loc="295">ἐκ δακρύων τ' ἄπελθε, κεἰ μάλ' ἀθλίως</TextUnit>
    <TextUnit id="285" loc="296">ἔχομεν. ὅταν δὲ τἄμ' ἀθυμήσαντ' ἴδῃς,</TextUnit>
    <TextUnit id="286" loc="297">σύ μου τὸ δεινὸν καὶ διαφθαρὲν φρενῶν</TextUnit>
    <TextUnit id="287" loc="298">ἴσχναινε παραμυθοῦ θ': ὅταν δὲ σὺ στένῃς,</TextUnit>
    <TextUnit id="288" loc="299">ἡμᾶς παρόντας χρή σε νουθετεῖν φίλα:</TextUnit>
    <TextUnit id="289" loc="300">ἐπικουρίαι γὰρ αἵδε τοῖς φίλοις καλαί.</TextUnit>
    <TextUnit id="290" loc="301">ἀλλ', ὦ τάλαινα, βᾶσα δωμάτων ἔσω</TextUnit>
    <TextUnit id="291" loc="302">ὕπνῳ τ' ἄυπνον βλέφαρον ἐκταθεῖσα δός,</TextUnit>
    <TextUnit id="292" loc="303">σίτων τ' ὄρεξαι λουτρά τ' ἐπιβαλοῦ χροί̈.</TextUnit>
    <TextUnit id="293" loc="304">εἰ γὰρ προλείψεις ἢ προσεδρείᾳ νόσον</TextUnit>
    <TextUnit id="294" loc="305">κτήσῃ τιν', οἰχόμεσθα: σὲ γὰρ ἔχω μόνην</TextUnit>
    <TextUnit id="295" loc="306">ἐπίκουρον, ἄλλων, ὡς ὁρᾷς, ἔρημος ὤν.</TextUnit>
    <TextUnit id="296" loc="307">οὐκ ἔστι: σὺν σοὶ καὶ θανεῖν αἱρήσομαι</TextUnit>
    <TextUnit id="297" loc="308">καὶ ζῆν: ἔχει γὰρ ταὐτόν: ἢν σὺ κατθάνῃς,</TextUnit>
    <TextUnit id="298" loc="309">γυνὴ τί δράσω; πῶς μόνη σωθήσομαι,</TextUnit>
    <TextUnit id="299" loc="310">ἀνάδελφος ἀπάτωρ ἄφιλος; εἰ δὲ σοὶ δοκεῖ,</TextUnit>
    <TextUnit id="300" loc="311">δρᾶν χρὴ τάδ'. ἀλλὰ κλῖνον εἰς εὐνὴν δέμας,</TextUnit>
    <TextUnit id="301" loc="312">καὶ μὴ τὸ ταρβοῦν κἀκφοβοῦν ς' ἐκ δεμνίων</TextUnit>
    <TextUnit id="302" loc="313">ἄγαν ἀποδέχου, μένε δ' ἐπὶ στρωτοῦ λέχους.</TextUnit>
    <TextUnit id="303" loc="314">κἂν μὴ νοσῇς γάρ, ἀλλὰ δοξάζῃς νοσεῖν,</TextUnit>
    <TextUnit id="304" loc="315">κάματος βροτοῖσιν ἀπορία τε γίγνεται.</TextUnit>
    <TextUnit id="305" loc="316">αἰαῖ,</TextUnit>
    <TextUnit id="306" loc="317">δρομάδες ὦ πτεροφόροι</TextUnit>
    <TextUnit id="307" loc="318">ποτνιάδες θεαί,</TextUnit>
    <TextUnit id="308" loc="319">ἀβάκχευτον αἳ θίασον ἐλάχετ' ἐν</TextUnit>
    <TextUnit id="309" loc="320">δάκρυσι καὶ γόοις,</TextUnit>
    <TextUnit id="310" loc="321">μελάγχρωτες εὐμενίδες, αἵτε τὸν</TextUnit>
    <TextUnit id="311" loc="322">ταναὸν αἰθέρ' ἀμπάλλεσθ', αἵματος</TextUnit>
    <TextUnit id="312" loc="323">τινύμεναι δίκαν, τινύμεναι φόνον,</TextUnit>
    <TextUnit id="313" loc="324">καθικετεύομαι καθικετεύομαι,</TextUnit>
    <TextUnit id="314" loc="325">τὸν ̓Αγαμέμνονος</TextUnit>
    <TextUnit id="315" loc="326">γόνον ἐάσατ' ἐκλαθέσθαι λύσσας</TextUnit>
    <TextUnit id="316" loc="327">μανιάδος φοιταλέου. φεῦ μόχθων,</TextUnit>
    <TextUnit id="317" loc="328">οἵων, ὦ τάλας, ὀρεχθεὶς ἔρρεις,</TextUnit>
    <TextUnit id="318" loc="329">τρίποδος ἄπο φάτιν, ἃν ὁ Φοῖβος ἔλακε, δε-</TextUnit>
    <TextUnit id="319" loc="330">ξάμενος ἀνὰ δάπεδον,</TextUnit>
    <TextUnit id="320" loc="331">ἵνα μεσόμφαλοι λέγονται μυχοί.</TextUnit>
    <TextUnit id="321" loc="332">ἰὼ Ζεῦ,</TextUnit>
    <TextUnit id="322" loc="333">τίς ἔλεος, τίς ὅδ' ἀγὼν</TextUnit>
    <TextUnit id="323" loc="334">φόνιος ἔρχεται,</TextUnit>
    <TextUnit id="324" loc="335">θοάζων σε τὸν μέλεον, ᾧ δάκρυα</TextUnit>
    <TextUnit id="325" loc="336">δάκρυσι συμβάλλει</TextUnit>
    <TextUnit id="326" loc="337">πορεύων τις ἐς δόμον ἀλαστόρων</TextUnit>
    <TextUnit id="327" loc="338">ματέρος αἷμα σᾶς, ὅ ς' ἀναβακχεύει;</TextUnit>
    <TextUnit id="328" loc="340">ὁ μέγας ὄλβος οὐ μόνιμος ἐν βροτοῖς:</TextUnit>
    <TextUnit id="329" loc="339">κατολοφύρομαι κατολοφύρομαι.</TextUnit>
    <TextUnit id="330" loc="341">ἀνὰ δὲ λαῖφος ὥς</TextUnit>
    <TextUnit id="331" loc="342">τις ἀκάτου θοᾶς τινάξας δαίμων</TextUnit>
    <TextUnit id="332" loc="343">κατέκλυσεν δεινῶν πόνων ὡς πόντου</TextUnit>
    <TextUnit id="333" loc="344">λάβροις ὀλεθρίοισιν ἐν κύμασιν.</TextUnit>
    <TextUnit id="334" loc="345">τίνα γὰρ ἔτι πάρος οἶκον ἕτερον ἢ τὸν ἀπὸ</TextUnit>
    <TextUnit id="335" loc="346">θεογόνων γάμων,</TextUnit>
    <TextUnit id="336" loc="347">τὸν ἀπὸ Ταντάλου, σέβεσθαί με χρή;</TextUnit>
    <TextUnit id="337" loc="348">καὶ μὴν βασιλεὺς ὅδε δὴ στείχει,</TextUnit>
    <TextUnit id="338" loc="349">Μενέλαος ἄναξ, πολλῇ ἁβροσύνῃ</TextUnit>
    <TextUnit id="339" loc="350">δῆλος ὁρᾶσθαι</TextUnit>
    <TextUnit id="340" loc="351">τῶν Τανταλιδῶν ἐξ αἵματος ὤν.</TextUnit>
    <TextUnit id="341" loc="352">ὦ χιλιόναυν στρατὸν ὁρμήσας</TextUnit>
    <TextUnit id="342" loc="353">ἐς γῆν ̓Ασίαν,</TextUnit>
    <TextUnit id="343" loc="354">χαῖρ', εὐτυχίᾳ δ' αὐτὸς ὁμιλεῖς,</TextUnit>
    <TextUnit id="344" loc="355">θεόθεν πράξας ἅπερ ηὔχου.</TextUnit>
    <TextUnit id="345" loc="356">ὦ δῶμα, τῇ μέν ς' ἡδέως προσδέρκομαι</TextUnit>
    <TextUnit id="346" loc="357">Τροίαθεν ἐλθών, τῇ δ' ἰδὼν καταστένω:</TextUnit>
    <TextUnit id="347" loc="358">κύκλῳ γὰρ εἱλιχθεῖσαν ἀθλίως κακοῖς</TextUnit>
    <TextUnit id="348" loc="359">οὐπώποτ' ἄλλην μᾶλλον εἶδον ἑστίαν.</TextUnit>
    <TextUnit id="349" loc="360">̓Αγαμέμνονος μὲν γὰρ τύχας ἠπιστάμην</TextUnit>
    <TextUnit id="350" loc="361">καὶ θάνατον, οἵῳ πρὸς δάμαρτος ὤλετο,</TextUnit>
    <TextUnit id="351" loc="362">Μαλέᾳ προσίσχων πρῷραν: ἐκ δὲ κυμάτων</TextUnit>
    <TextUnit id="352" loc="363">ὁ ναυτίλοισι μάντις ἐξήγγειλέ μοι</TextUnit>
    <TextUnit id="353" loc="364">Νηρέως προφήτης Γλαῦκος, ἀψευδὴς θεός,</TextUnit>
    <TextUnit id="354" loc="365">ὅς μοι τόδ' εἶπεν ἐμφανῶς κατασταθείς:</TextUnit>
    <TextUnit id="355" loc="366">Μενέλαε, κεῖται σὸς κασίγνητος θανών,</TextUnit>
    <TextUnit id="356" loc="367">λουτροῖσιν ἀλόχου περιπεσὼν πανυστάτοις.</TextUnit>
    <TextUnit id="357" loc="368">δακρύων δ' ἔπλησεν ἐμέ τε καὶ ναύτας ἐμοὺς</TextUnit>
    <TextUnit id="358" loc="369">πολλῶν. ἐπεὶ δὲ Ναυπλίας ψαύω χθονός,</TextUnit>
    <TextUnit id="359" loc="370">ἤδη δάμαρτος ἐνθάδ' ἐξορμωμένης,</TextUnit>
    <TextUnit id="360" loc="371">δοκῶν ̓Ορέστην παῖδα τὸν ̓Αγαμέμνονος</TextUnit>
    <TextUnit id="361" loc="372">φίλαισι χερσὶ περιβαλεῖν καὶ μητέρα,</TextUnit>
    <TextUnit id="362" loc="373">ὡς εὐτυχοῦντας, ἔκλυον ἁλιτύπων τινὸς</TextUnit>
    <TextUnit id="363" loc="374">τῆς Τυνδαρείας παιδὸς ἀνόσιον φόνον.</TextUnit>
    <TextUnit id="364" loc="375">καὶ νῦν ὅπου 'στὶν εἴπατ', ὦ νεάνιδες,</TextUnit>
    <TextUnit id="365" loc="376">̓Αγαμέμνονος παῖς, ὃς τὰ δείν' ἔτλη κακά.</TextUnit>
    <TextUnit id="366" loc="377">βρέφος γὰρ ἦν τότ' ἐν Κλυταιμήστρας χεροῖν,</TextUnit>
    <TextUnit id="367" loc="378">ὅτ' ἐξέλειπον μέλαθρον ἐς Τροίαν ἰών,</TextUnit>
    <TextUnit id="368" loc="379">ὥστ' οὐκ ἂν αὐτὸν γνωρίσαιμ' ἂν εἰσιδών.</TextUnit>
    <TextUnit id="369" loc="380">ὅδ' εἴμ' ̓Ορέστης, Μενέλεως, ὃν ἱστορεῖς.</TextUnit>
    <TextUnit id="370" loc="381">ἑκὼν ἐγώ σοι τἀμὰ μηνύσω κακά.</TextUnit>
    <TextUnit id="371" loc="382">τῶν σῶν δὲ γονάτων πρωτόλεια θιγγάνω</TextUnit>
    <TextUnit id="372" loc="383">ἱκέτης, ἀφύλλου στόματος ἐξάπτων λιτάς:</TextUnit>
    <TextUnit id="373" loc="384">σῷσόν μ': ἀφῖξαι δ' αὐτὸς ἐς καιρὸν κακῶν.</TextUnit>
    <TextUnit id="374" loc="385">ὦ θεοί, τί λεύσσω; τίνα δέδορκα νερτέρων;</TextUnit>
    <TextUnit id="375" loc="386">εὖ γ' εἶπας: οὐ γὰρ ζῶ κακοῖς, φάος δ' ὁρῶ.</TextUnit>
    <TextUnit id="376" loc="387">ὡς ἠγρίωσαι πλόκαμον αὐχμηρόν, τάλας.</TextUnit>
    <TextUnit id="377" loc="388">οὐχ ἡ πρόσοψίς μ', ἀλλὰ τἄργ' αἰκίζεται.</TextUnit>
    <TextUnit id="378" loc="389">δεινὸν δὲ λεύσσεις ὀμμάτων ξηραῖς κόραις.</TextUnit>
    <TextUnit id="379" loc="390">τὸ σῶμα φροῦδον: τὸ δ' ὄνομ' οὐ λέλοιπέ μοι.</TextUnit>
    <TextUnit id="380" loc="391">ὦ παρὰ λόγον μοι σὴ φανεῖς' ἀμορφία.</TextUnit>
    <TextUnit id="381" loc="392">ὅδ' εἰμὶ μητρὸς τῆς ταλαιπώρου φονεύς.</TextUnit>
    <TextUnit id="382" loc="393">ἤκουσα, φείδου δ': ὀλιγάκις λέγειν κακά.</TextUnit>
    <TextUnit id="383" loc="394">φειδόμεθ': ὁ δαίμων δ' ἐς ἐμὲ πλούσιος κακῶν.</TextUnit>
    <TextUnit id="384" loc="395">τί χρῆμα πάσχεις; τίς ς' ἀπόλλυσιν νόσος;</TextUnit>
    <TextUnit id="385" loc="396">ἡ σύνεσις, ὅτι σύνοιδα δείν' εἰργασμένος.</TextUnit>
    <TextUnit id="386" loc="397">πῶς φῄς; σοφόν τοι τὸ σαφές, οὐ τὸ μὴ σαφές.</TextUnit>
    <TextUnit id="387" loc="398">λύπη μάλιστά γ' ἡ διαφθείρουσά με —</TextUnit>
    <TextUnit id="388" loc="399">δεινὴ γὰρ ἡ θεός, ἀλλ' ὅμως ἰάσιμος.</TextUnit>
    <TextUnit id="389" loc="400">μανίαι τε, μητρὸς αἵματος τιμωρίαι.</TextUnit>
    <TextUnit id="390" loc="401">ἤρξω δὲ λύσσης πότε; τίς ἡμέρα τότ' ἦν;</TextUnit>
    <TextUnit id="391" loc="402">ἐν ᾗ τάλαιναν μητέρ' ἐξώγκουν τάφῳ.</TextUnit>
    <TextUnit id="392" loc="403">πότερα κατ' οἴκους ἢ προσεδρεύων πυρᾷ;</TextUnit>
    <TextUnit id="393" loc="404">νυκτὸς φυλάσσων ὀστέων ἀναίρεσιν.</TextUnit>
    <TextUnit id="394" loc="405">παρῆν τις ἄλλος, ὃς σὸν ὤρθευεν δέμας;</TextUnit>
    <TextUnit id="395" loc="406">Πυλάδης, ὁ συνδρῶν αἷμα καὶ μητρὸς φόνον.</TextUnit>
    <TextUnit id="396" loc="407">ἐκ φασμάτων δὲ τάδε νοσεῖς: ποίων ὕπο;</TextUnit>
    <TextUnit id="397" loc="408">ἔδοξ' ἰδεῖν τρεῖς νυκτὶ προσφερεῖς κόρας.</TextUnit>
    <TextUnit id="398" loc="409">οἶδ' ἃς ἔλεξας, ὀνομάσαι δ' οὐ βούλομαι.</TextUnit>
    <TextUnit id="399" loc="410">σεμναὶ γάρ: εὐπαίδευτα δ' ἀπετρέπου λέγειν.</TextUnit>
    <TextUnit id="400" loc="411">αὗταί σε βακχεύουσι συγγενῆ φόνον;</TextUnit>
    <TextUnit id="401" loc="412">οἴμοι διωγμῶν, οἷς ἐλαύνομαι τάλας.</TextUnit>
    <TextUnit id="402" loc="413">οὐ δεινὰ πάσχειν δεινὰ τοὺς εἰργασμένους.</TextUnit>
    <TextUnit id="403" loc="414">ἀλλ' ἔστιν ἡμῖν ἀναφορὰ τῆς συμφορᾶς.</TextUnit>
    <TextUnit id="404" loc="415">μὴ θάνατον εἴπῃς: τοῦτο μὲν γὰρ οὐ σοφόν.</TextUnit>
    <TextUnit id="405" loc="416">Φοῖβος, κελεύσας μητρὸς ἐκπρᾶξαι φόνον.</TextUnit>
    <TextUnit id="406" loc="417">ἀμαθέστερός γ' ὢν τοῦ καλοῦ καὶ τῆς δίκης.</TextUnit>
    <TextUnit id="407" loc="418">δουλεύομεν θεοῖς, ὅ τι ποτ' εἰσὶν οἱ θεοί.</TextUnit>
    <TextUnit id="408" loc="419">κᾆτ' οὐκ ἀμύνει Λοξίας τοῖς σοῖς κακοῖς;</TextUnit>
    <TextUnit id="409" loc="420">μέλλει: τὸ θεῖον δ' ἐστὶ τοιοῦτον φύσει.</TextUnit>
    <TextUnit id="410" loc="421">πόσον χρόνον δὲ μητρὸς οἴχονται πνοαί;</TextUnit>
    <TextUnit id="411" loc="422">ἕκτον τόδ' ἦμαρ: ἔτι πυρὰ θερμὴ τάφου.</TextUnit>
    <TextUnit id="412" loc="423">ὡς ταχὺ μετῆλθόν ς' αἷμα μητέρος θεαί.</TextUnit>
    <TextUnit id="413" loc="424">οὐ σοφός, ἀληθὴς δ' ἐς φίλους ἔφυν φίλος.</TextUnit>
    <TextUnit id="414" loc="425">πατρὸς δὲ δή τι ς' ὠφελεῖ τιμωρία;</TextUnit>
    <TextUnit id="415" loc="426">οὔπω: τὸ μέλλον δ' ἴσον ἀπραξίᾳ λέγω.</TextUnit>
    <TextUnit id="416" loc="427">τὰ πρὸς πόλιν δὲ πῶς ἔχεις δράσας τάδε;</TextUnit>
    <TextUnit id="417" loc="428">μισούμεθ' οὕτως ὥστε μὴ προσεννέπειν.</TextUnit>
    <TextUnit id="418" loc="429">οὐδ' ἥγνισαι σὸν αἷμα κατὰ νόμον χεροῖν;</TextUnit>
    <TextUnit id="419" loc="430">ἐκκλῄομαι γὰρ δωμάτων ὅποι μόλω.</TextUnit>
    <TextUnit id="420" loc="431">τίνες πολιτῶν ἐξαμιλλῶνταί σε γῆς;</TextUnit>
    <TextUnit id="421" loc="432">Οἴαξ, τὸ Τροίας μῖσος ἀναφέρων πατρί.</TextUnit>
    <TextUnit id="422" loc="433">συνῆκα: Παλαμήδους σε τιμωρεῖ φόνου.</TextUnit>
    <TextUnit id="423" loc="434">οὗ γ' οὐ μετῆν μοι: διὰ τριῶν δ' ἀπόλλυμαι.</TextUnit>
    <TextUnit id="424" loc="435">τίς δ' ἄλλος; ἦ που τῶν ἀπ' Αἰγίσθου φίλων;</TextUnit>
    <TextUnit id="425" loc="436">οὗτοί μ' ὑβρίζους', ὧν πόλις τὰ νῦν κλύει.</TextUnit>
    <TextUnit id="426" loc="437">̓Αγαμέμνονος δὲ σκῆπτρ' ἐᾷ ς' ἔχειν πόλις;</TextUnit>
    <TextUnit id="427" loc="438">πῶς, οἵτινες ζῆν οὐκ ἐῶς' ἡμᾶς ἔτι;</TextUnit>
    <TextUnit id="428" loc="439">τί δρῶντες ὅ τι καὶ σαφὲς ἔχεις εἰπεῖν ἐμοί;</TextUnit>
    <TextUnit id="429" loc="440">ψῆφος καθ' ἡμῶν οἴσεται τῇδ' ἡμέρᾳ.</TextUnit>
    <TextUnit id="430" loc="441">φεύγειν πόλιν τήνδ'; ἢ θανεῖν ἢ μὴ θανεῖν;</TextUnit>
    <TextUnit id="431" loc="442">θανεῖν ὑπ' ἀστῶν λευσίμῳ πετρώματι.</TextUnit>
    <TextUnit id="432" loc="443">κᾆτ' οὐχὶ φεύγεις γῆς ὑπερβαλὼν ὅρους;</TextUnit>
    <TextUnit id="433" loc="444">κύκλῳ γὰρ εἱλισσόμεθα παγχάλκοις ὅπλοις.</TextUnit>
    <TextUnit id="434" loc="445">ἰδίᾳ πρὸς ἐχθρῶν ἢ πρὸς ̓Αργείας χερός;</TextUnit>
    <TextUnit id="435" loc="446">πάντων πρὸς ἀστῶν, ὡς θάνω: βραχὺς λόγος.</TextUnit>
    <TextUnit id="436" loc="447">ὦ μέλεος, ἥκεις συμφορᾶς ἐς τοὔσχατον.</TextUnit>
    <TextUnit id="437" loc="448">ἐς σὲ ἐλπὶς ἡμὴ καταφυγὰς ἔχει κακῶν.</TextUnit>
    <TextUnit id="438" loc="449">ἀλλ' ἀθλίως πράσσουσιν εὐτυχὴς μολὼν</TextUnit>
    <TextUnit id="439" loc="450">μετάδος φίλοισι σοῖσι σῆς εὐπραξίας,</TextUnit>
    <TextUnit id="440" loc="451">καὶ μὴ μόνος τὸ χρηστὸν ἀπολαβὼν ἔχε,</TextUnit>
    <TextUnit id="441" loc="452">ἀλλ' ἀντιλάζου καὶ πόνων ἐν τῷ μέρει,</TextUnit>
    <TextUnit id="442" loc="453">χάριτας πατρῴας ἐκτίνων ἐς οὕς σε δεῖ.</TextUnit>
    <TextUnit id="443" loc="454">ὄνομα γάρ, ἔργον δ' οὐκ ἔχουσιν οἱ φίλοι</TextUnit>
    <TextUnit id="444" loc="455">οἱ μὴ 'πὶ ταῖσι συμφοραῖς ὄντες φίλοι.</TextUnit>
    <TextUnit id="445" loc="456">καὶ μὴν γέροντι δεῦρ' ἁμιλλᾶται ποδὶ</TextUnit>
    <TextUnit id="446" loc="457">ὁ Σπαρτιάτης Τυνδάρεως, μελάμπεπλος</TextUnit>
    <TextUnit id="447" loc="458">κουρᾷ τε θυγατρὸς πενθίμῳ κεκαρμένος.</TextUnit>
    <TextUnit id="448" loc="459">ἀπωλόμην, Μενέλαε: Τυνδάρεως ὅδε</TextUnit>
    <TextUnit id="449" loc="460">στείχει πρὸς ἡμᾶς, οὗ μάλιστ' αἰδώς μ' ἔχει</TextUnit>
    <TextUnit id="450" loc="461">ἐς ὄμματ' ἐλθεῖν τοῖσιν ἐξειργασμένοις.</TextUnit>
    <TextUnit id="451" loc="462">καὶ γάρ μ' ἔθρεψε σμικρὸν ὄντα, πολλὰ δὲ</TextUnit>
    <TextUnit id="452" loc="463">φιλήματ' ἐξέπλησε, τὸν ̓Αγαμέμνονος</TextUnit>
    <TextUnit id="453" loc="464">παῖδ' ἀγκάλαισι περιφέρων, Λήδα θ' ἅμα,</TextUnit>
    <TextUnit id="454" loc="465">τιμῶντέ μ' οὐδὲν ἧσσον ἢ Διοσκόρω:</TextUnit>
    <TextUnit id="455" loc="466">οἷς, ὦ τάλαινα καρδία ψυχή τ' ἐμή,</TextUnit>
    <TextUnit id="456" loc="467">ἀπέδωκ' ἀμοιβὰς οὐ καλάς. τίνα σκότον</TextUnit>
    <TextUnit id="457" loc="468">λάβω προσώπῳ; ποῖον ἐπίπροσθεν νέφος</TextUnit>
    <TextUnit id="458" loc="469">θῶμαι, γέροντος ὀμμάτων φεύγων κόρας;</TextUnit>
    <TextUnit id="459" loc="470">ποῦ ποῦ θυγατρὸς τῆς ἐμῆς ἴδω πόσιν,</TextUnit>
    <TextUnit id="460" loc="471">Μενέλαον; ἐπὶ γὰρ τῷ Κλυταιμήστρας τάφῳ</TextUnit>
    <TextUnit id="461" loc="472">χοὰς χεόμενος ἔκλυον ὡς ἐς Ναυπλίαν</TextUnit>
    <TextUnit id="462" loc="473">ἥκοι σὺν ἀλόχῳ πολυετὴς σεσῳσμένος.</TextUnit>
    <TextUnit id="463" loc="474">ἄγετέ με: πρὸς γὰρ δεξιὰν αὐτοῦ θέλω</TextUnit>
    <TextUnit id="464" loc="475">στὰς ἀσπάσασθαι, χρόνιος εἰσιδὼν φίλον.</TextUnit>
    <TextUnit id="465" loc="476">ὦ πρέσβυ, χαῖρε, Ζηνὸς ὁμόλεκτρον κάρα.</TextUnit>
    <TextUnit id="466" loc="477">ὦ χαῖρε καὶ σύ, Μενέλεως, κήδευμ' ἐμόν.</TextUnit>
    <TextUnit id="467" loc="478">ἔα: τὸ μέλλον ὡς κακὸν τὸ μὴ εἰδέναι.</TextUnit>
    <TextUnit id="468" loc="479">ὁ μητροφόντης ὅδε πρὸ δωμάτων δράκων</TextUnit>
    <TextUnit id="469" loc="480">στίλβει νοσώδεις ἀστραπάς, στύγημ' ἐμόν.</TextUnit>
    <TextUnit id="470" loc="481">Μενέλαε, προσφθέγγῃ νιν, ἀνόσιον κάρα;</TextUnit>
    <TextUnit id="471" loc="482">τί γάρ; φίλου μοι πατρός ἐστιν ἔκγονος.</TextUnit>
    <TextUnit id="472" loc="483">κείνου γὰρ ὅδε πέφυκε, τοιοῦτος γεγώς;</TextUnit>
    <TextUnit id="473" loc="484">πέφυκεν: εἰ δὲ δυστυχεῖ, τιμητέος.</TextUnit>
    <TextUnit id="474" loc="485">βεβαρβάρωσαι, χρόνιος ὢν ἐν βαρβάροις.</TextUnit>
    <TextUnit id="475" loc="486">̔Ελληνικόν τοι τὸν ὁμόθεν τιμᾶν ἀεί.</TextUnit>
    <TextUnit id="476" loc="487">καὶ τῶν νόμων γε μὴ πρότερον εἶναι θέλειν.</TextUnit>
    <TextUnit id="477" loc="488">πᾶν τοὐξ ἀνάγκης δοῦλόν ἐστ' ἐν τοῖς σοφοῖς.</TextUnit>
    <TextUnit id="478" loc="489">κέκτησό νυν σὺ τοῦτ', ἐγὼ δ' οὐ κτήσομαι.</TextUnit>
    <TextUnit id="479" loc="490">ὀργὴ γὰρ ἅμα σου καὶ τὸ γῆρας οὐ σοφόν.</TextUnit>
    <TextUnit id="480" loc="491">πρὸς τόνδ' ἀγὼν τίς ἀσοφίας ἥκει πέρι;</TextUnit>
    <TextUnit id="481" loc="492">εἰ τὰ καλὰ πᾶσι φανερὰ καὶ τὰ μὴ καλά,</TextUnit>
    <TextUnit id="482" loc="493">τούτου τίς ἀνδρῶν ἐγένετ' ἀσυνετώτερος,</TextUnit>
    <TextUnit id="483" loc="494">ὅστις τὸ μὲν δίκαιον οὐκ ἐσκέψατο</TextUnit>
    <TextUnit id="484" loc="495">οὐδ' ἦλθεν ἐπὶ τὸν κοινὸν ̔Ελλήνων νόμον;</TextUnit>
    <TextUnit id="485" loc="496">ἐπεὶ γὰρ ἐξέπνευσεν ̓Αγαμέμνων βίον</TextUnit>
    <TextUnit id="486" loc="497">† πληγεὶς θυγατρὸς τῆς ἐμῆς ὑπὲρ κάρα †,</TextUnit>
    <TextUnit id="487" loc="499">αἴσχιστον ἔργον — οὐ γὰρ αἰνέσω ποτέ —</TextUnit>
    <TextUnit id="488" loc="500">χρῆν αὐτὸν ἐπιθεῖναι μὲν αἵματος δίκην,</TextUnit>
    <TextUnit id="489" loc="501">ὁσίαν διώκοντ', ἐκβαλεῖν τε δωμάτων</TextUnit>
    <TextUnit id="490" loc="502">μητέρα: τὸ σῶφρόν τ' ἔλαβεν ἀντὶ συμφορᾶς</TextUnit>
    <TextUnit id="491" loc="503">καὶ τοῦ νόμου τ' ἂν εἴχετ' εὐσεβής τ' ἂν ἦν.</TextUnit>
    <TextUnit id="492" loc="504">νῦν δ' ἐς τὸν αὐτὸν δαίμον' ἦλθε μητέρι.</TextUnit>
    <TextUnit id="493" loc="505">κακὴν γὰρ αὐτὴν ἐνδίκως ἡγούμενος,</TextUnit>
    <TextUnit id="494" loc="506">αὐτὸς κακίων μητέρ' ἐγένετο κτανών.</TextUnit>
    <TextUnit id="495" loc="507">ἐρήσομαι δέ, Μενέλεως, τοσόνδε σε:</TextUnit>
    <TextUnit id="496" loc="508">εἰ τόνδ' ἀποκτείνειεν ὁμόλεκτρος γυνή,</TextUnit>
    <TextUnit id="497" loc="509">χὡ τοῦδε παῖς αὖ μητέρ' ἀνταποκτενεῖ,</TextUnit>
    <TextUnit id="498" loc="510">κἄπειθ' ὁ κείνου γενόμενος φόνῳ φόνον</TextUnit>
    <TextUnit id="499" loc="511">λύσει, πέρας δὴ ποῖ κακῶν προβήσεται;</TextUnit>
    <TextUnit id="500" loc="512">καλῶς ἔθεντο ταῦτα πατέρες οἱ πάλαι:</TextUnit>
    <TextUnit id="501" loc="513">ἐς ὀμμάτων μὲν ὄψιν οὐκ εἴων περᾶν</TextUnit>
    <TextUnit id="502" loc="514">οὐδ' εἰς ἀπάντημ', ὅστις αἷμ' ἔχων κυροῖ,</TextUnit>
    <TextUnit id="503" loc="515">φυγαῖσι δ' ὁσιοῦν, ἀνταποκτείνειν δὲ μή.</TextUnit>
    <TextUnit id="504" loc="516">αἰεὶ γὰρ εἷς ἔμελλ' ἐνέξεσθαι φόνῳ,</TextUnit>
    <TextUnit id="505" loc="517">τὸ λοίσθιον μίασμα λαμβάνων χεροῖν.</TextUnit>
    <TextUnit id="506" loc="518">ἐγὼ δὲ μισῶ μὲν γυναῖκας ἀνοσίους,</TextUnit>
    <TextUnit id="507" loc="519">πρώτην δὲ θυγατέρ', ἣ πόσιν κατέκτανεν:</TextUnit>
    <TextUnit id="508" loc="520">̔Ελένην τε, τὴν σὴν ἄλοχον, οὔποτ' αἰνέσω</TextUnit>
    <TextUnit id="509" loc="521">οὐδ' ἂν προσείποιμ': οὐδὲ σὲ ζηλῶ, κακῆς</TextUnit>
    <TextUnit id="510" loc="522">γυναικὸς ἐλθόνθ' οὕνεκ' ἐς Τροίας πέδον.</TextUnit>
    <TextUnit id="511" loc="523">ἀμυνῶ δ', ὅσονπερ δυνατός εἰμι, τῷ νόμῳ,</TextUnit>
    <TextUnit id="512" loc="524">τὸ θηριῶδες τοῦτο καὶ μιαιφόνον</TextUnit>
    <TextUnit id="513" loc="525">παύων, ὃ καὶ γῆν καὶ πόλεις ὄλλυς' ἀεί.</TextUnit>
    <TextUnit id="514" loc="526">ἐπεὶ τίν' εἶχες, ὦ τάλας, ψυχὴν τότε,</TextUnit>
    <TextUnit id="515" loc="527">ὅτ' ἐξέβαλλε μαστὸν ἱκετεύουσά σε</TextUnit>
    <TextUnit id="516" loc="528">μήτηρ; ἐγὼ μὲν οὐκ ἰδὼν τἀκεῖ κακά,</TextUnit>
    <TextUnit id="517" loc="529">δακρύοις γέροντ' ὀφθαλμὸν ἐκτήκω τάλας.</TextUnit>
    <TextUnit id="518" loc="530">ἓν δ' οὖν λόγοισι τοῖς ἐμοῖς ὁμορροθεῖ:</TextUnit>
    <TextUnit id="519" loc="531">μισῇ γε πρὸς θεῶν καὶ τίνεις μητρὸς δίκας,</TextUnit>
    <TextUnit id="520" loc="532">μανίαις ἀλαίνων καὶ φόβοις. τί μαρτύρων</TextUnit>
    <TextUnit id="521" loc="533">ἄλλων ἀκούειν δεῖ μ', ἅ γ' εἰσορᾶν πάρα;</TextUnit>
    <TextUnit id="522" loc="534">ὡς οὖν ἂν εἰδῇς, Μενέλεως, τοῖσιν θεοῖς</TextUnit>
    <TextUnit id="523" loc="535">μὴ πρᾶσς' ἐναντί', ὠφελεῖν τοῦτον θέλων,</TextUnit>
    <TextUnit id="524" loc="536">ἔα δ' ὑπ' ἀστῶν καταφονευθῆναι πέτροις,</TextUnit>
    <TextUnit id="525" loc="537">ἢ μὴ 'πίβαινε Σπαρτιάτιδος χθονός.</TextUnit>
    <TextUnit id="526" loc="538">θυγάτηρ δ' ἐμὴ θανοῦς' ἔπραξεν ἔνδικα:</TextUnit>
    <TextUnit id="527" loc="539">ἀλλ' οὐχὶ πρὸς τοῦτ' εἰκὸς ἦν αὐτὴν θανεῖν.</TextUnit>
    <TextUnit id="528" loc="540">ἐγὼ δὲ τἄλλα μακάριος πέφυκ' ἀνήρ,</TextUnit>
    <TextUnit id="529" loc="541">πλὴν ἐς θυγατέρας: τοῦτο δ' οὐκ εὐδαιμονῶ.</TextUnit>
    <TextUnit id="530" loc="542">ζηλωτὸς ὅστις εὐτύχησεν ἐς τέκνα</TextUnit>
    <TextUnit id="531" loc="543">καὶ μὴ 'πισήμους συμφορὰς ἐκτήσατο.</TextUnit>
    <TextUnit id="532" loc="544">ὦ γέρον, ἐγώ τοι πρὸς σὲ δειμαίνω λέγειν,</TextUnit>
    <TextUnit id="533" loc="545">ὅπου σὲ μέλλω σήν τε λυπήσειν φρένα.</TextUnit>
    <TextUnit id="534" loc="546">ἐγᾦδ', ἀνόσιός εἰμι μητέρα κτανών,</TextUnit>
    <TextUnit id="535" loc="547">ὅσιος δέ γ' ἕτερον ὄνομα, τιμωρῶν πατρί.</TextUnit>
    <TextUnit id="536" loc="548">ἀπελθέτω δὴ τοῖς λόγοισιν ἐκποδὼν</TextUnit>
    <TextUnit id="537" loc="549">τὸ γῆρας ἡμῖν τὸ σόν, ὅ μ' ἐκπλήσσει λόγου,</TextUnit>
    <TextUnit id="538" loc="550">καὶ καθ' ὁδὸν εἶμι: νῦν δὲ σὴν ταρβῶ τρίχα.</TextUnit>
    <TextUnit id="539" loc="551">τί χρῆν με δρᾶσαι; δύο γὰρ ἀντίθες δυοῖν:</TextUnit>
    <TextUnit id="540" loc="552">πατὴρ μὲν ἐφύτευσέν με, σὴ δ' ἔτικτε παῖς,</TextUnit>
    <TextUnit id="541" loc="553">τὸ σπέρμ' ἄρουρα παραλαβοῦς' ἄλλου πάρα:</TextUnit>
    <TextUnit id="542" loc="554">ἄνευ δὲ πατρὸς τέκνον οὐκ εἴη ποτ' ἄν.</TextUnit>
    <TextUnit id="543" loc="555">ἐλογισάμην οὖν τῷ γένους ἀρχηγέτῃ</TextUnit>
    <TextUnit id="544" loc="556">μᾶλλόν με φῦναι τῆς ὑποστάσης τροφάς.</TextUnit>
    <TextUnit id="545" loc="557">ἡ σὴ δὲ θυγάτηρ — μητέρ' αἰδοῦμαι λέγειν —</TextUnit>
    <TextUnit id="546" loc="558">ἰδίοισιν ὑμεναίοισι κοὐχὶ σώφροσιν</TextUnit>
    <TextUnit id="547" loc="559">ἐς ἀνδρὸς ᾔει λέκτρ': ἐμαυτόν, ἢν λέγω</TextUnit>
    <TextUnit id="548" loc="560">κακῶς ἐκείνην, ἐξερῶ: λέξω δ' ὅμως.</TextUnit>
    <TextUnit id="549" loc="561">Αἴγισθος ἦν ὁ κρυπτὸς ἐν δόμοις πόσις.</TextUnit>
    <TextUnit id="550" loc="562">τοῦτον κατέκτειν', ἐπὶ δ' ἔθυσα μητέρα,</TextUnit>
    <TextUnit id="551" loc="563">ἀνόσια μὲν δρῶν, ἀλλὰ τιμωρῶν πατρί.</TextUnit>
    <TextUnit id="552" loc="564">ἐφ' οἷς δ' ἀπειλεῖς ὡς πετρωθῆναί με χρή,</TextUnit>
    <TextUnit id="553" loc="565">ἄκουσον ὡς ἅπασαν ̔Ελλάδ' ὠφελῶ.</TextUnit>
    <TextUnit id="554" loc="566">εἰ γὰρ γυναῖκες ἐς τόδ' ἥξουσιν θράσους,</TextUnit>
    <TextUnit id="555" loc="567">ἄνδρας φονεύειν, καταφυγὰς ποιούμεναι</TextUnit>
    <TextUnit id="556" loc="568">ἐς τέκνα, μαστοῖς τὸν ἔλεον θηρώμεναι,</TextUnit>
    <TextUnit id="557" loc="569">παρ' οὐδὲν αὐταῖς ἦν ἂν ὀλλύναι πόσεις</TextUnit>
    <TextUnit id="558" loc="570">ἐπίκλημ' ἐχούσαις ὅ τι τύχοι. δράσας δ' ἐγὼ</TextUnit>
    <TextUnit id="559" loc="571">δείν', ὡς σὺ κομπεῖς, τόνδ' ἔπαυσα τὸν νόμον.</TextUnit>
    <TextUnit id="560" loc="572">μισῶν δὲ μητέρ' ἐνδίκως ἀπώλεσα,</TextUnit>
    <TextUnit id="561" loc="573">ἥτις μεθ' ὅπλων ἄνδρ' ἀπόντ' ἐκ δωμάτων</TextUnit>
    <TextUnit id="562" loc="574">πάσης ὑπὲρ γῆς ̔Ελλάδος στρατηλάτην</TextUnit>
    <TextUnit id="563" loc="575">προύδωκε κοὐκ ἔσῳς' ἀκήρατον λέχος:</TextUnit>
    <TextUnit id="564" loc="576">ἐπεὶ δ' ἁμαρτοῦς' ᾔσθετ', οὐχ αὑτῇ δίκην</TextUnit>
    <TextUnit id="565" loc="577">ἐπέθηκεν, ἀλλ', ὡς μὴ δίκην δοίη πόσει,</TextUnit>
    <TextUnit id="566" loc="578">ἐζημίωσε πατέρα κἀπέκτειν' ἐμόν.</TextUnit>
    <TextUnit id="567" loc="579">πρὸς θεῶν — ἐν οὐ καλῷ μὲν ἐμνήσθην θεῶν,</TextUnit>
    <TextUnit id="568" loc="580">φόνον δικάζων: εἰ δὲ δὴ τὰ μητέρος</TextUnit>
    <TextUnit id="569" loc="581">σιγῶν ἐπῄνουν, τί μ' ἂν ἔδρας' ὁ κατθανών;</TextUnit>
    <TextUnit id="570" loc="582">οὐκ ἄν με μισῶν ἀνεχόρευ' ̓Ερινύσιν;</TextUnit>
    <TextUnit id="571" loc="583">ἢ μητρὶ μὲν πάρεισι σύμμαχοι θεαί,</TextUnit>
    <TextUnit id="572" loc="584">τῷ δ' οὐ πάρεισι, μᾶλλον ἠδικημένῳ;</TextUnit>
    <TextUnit id="573" loc="585">σύ τοι φυτεύσας θυγατέρ', ὦ γέρον, κακὴν</TextUnit>
    <TextUnit id="574" loc="586">ἀπώλεσάς με: διὰ τὸ γὰρ κείνης θράσος</TextUnit>
    <TextUnit id="575" loc="587">πατρὸς στερηθεὶς ἐγενόμην μητροκτόνος.</TextUnit>
    <TextUnit id="576" loc="588">ὁρᾷς, ̓Οδυσσέως ἄλοχον οὐ κατέκτανε</TextUnit>
    <TextUnit id="577" loc="589">Τηλέμαχος: οὐ γὰρ ἐπεγάμει πόσει πόσιν,</TextUnit>
    <TextUnit id="578" loc="590">μένει δ' ἐν οἴκοις ὑγιὲς εὐνατήριον.</TextUnit>
    <TextUnit id="579" loc="591">ὁρᾷς δ' ̓Απόλλων', ὃς μεσομφάλους ἕδρας</TextUnit>
    <TextUnit id="580" loc="592">ναίων βροτοῖσι στόμα νέμει σαφέστατον,</TextUnit>
    <TextUnit id="581" loc="593">ᾧ πειθόμεσθα πάνθ' ὅς' ἂν κεῖνος λέγῃ:</TextUnit>
    <TextUnit id="582" loc="594">τούτῳ πιθόμενος τὴν τεκοῦσαν ἔκτανον.</TextUnit>
    <TextUnit id="583" loc="595">ἐκεῖνον ἡγεῖσθ' ἀνόσιον καὶ κτείνετε:</TextUnit>
    <TextUnit id="584" loc="596">ἐκεῖνος ἥμαρτ', οὐκ ἐγώ. τί χρῆν με δρᾶν;</TextUnit>
    <TextUnit id="585" loc="597">ἢ οὐκ ἀξιόχρεως ὁ θεὸς ἀναφέροντί μοι</TextUnit>
    <TextUnit id="586" loc="598">μίασμα λῦσαι; ποῖ τις οὖν ἔτ' ἂν φύγοι,</TextUnit>
    <TextUnit id="587" loc="599">εἰ μὴ ὁ κελεύσας ῥύσεταί με μὴ θανεῖν;</TextUnit>
    <TextUnit id="588" loc="600">ἀλλ' ὡς μὲν οὐκ εὖ μὴ λέγ' εἴργασται τάδε,</TextUnit>
    <TextUnit id="589" loc="601">ἡμῖν δὲ τοῖς δράσασιν οὐκ εὐδαιμόνως.</TextUnit>
    <TextUnit id="590" loc="602">γάμοι δ' ὅσοις μὲν εὖ καθεστᾶσιν βροτῶν,</TextUnit>
    <TextUnit id="591" loc="603">μακάριος αἰών: οἷς δὲ μὴ πίπτουσιν εὖ,</TextUnit>
    <TextUnit id="592" loc="604">τά τ' ἔνδον εἰσὶ τά τε θύραζε δυστυχεῖς.</TextUnit>
    <TextUnit id="593" loc="605">αἰεὶ γυναῖκες ἐμποδὼν ταῖς συμφοραῖς</TextUnit>
    <TextUnit id="594" loc="606">ἔφυσαν ἀνδρῶν πρὸς τὸ δυστυχέστερον.</TextUnit>
    <TextUnit id="595" loc="607">ἐπεὶ θρασύνῃ κοὐχ ὑποστέλλῃ λόγῳ,</TextUnit>
    <TextUnit id="596" loc="608">οὕτω δ' ἀμείβῃ μ' ὥστε μ' ἀλγῆσαι φρένα,</TextUnit>
    <TextUnit id="597" loc="609">μᾶλλόν μ' ἀνάξεις ἐπὶ σὸν ἐξελθεῖν φόνον:</TextUnit>
    <TextUnit id="598" loc="610">καλὸν πάρεργον δ' αὐτὸ θήσομαι πόνων</TextUnit>
    <TextUnit id="599" loc="611">ὧν εἵνεκ' ἦλθον θυγατρὶ κοσμήσων τάφον.</TextUnit>
    <TextUnit id="600" loc="612">μολὼν γὰρ εἰς ἔκκλητον ̓Αργείων ὄχλον</TextUnit>
    <TextUnit id="601" loc="613">ἑκοῦσαν οὐχ ἑκοῦσαν ἐπισείσω πόλιν</TextUnit>
    <TextUnit id="602" loc="614">σοὶ σῇ τ' ἀδελφῇ, λεύσιμον δοῦναι δίκην.</TextUnit>
    <TextUnit id="603" loc="615">μᾶλλον δ' ἐκείνη σοῦ θανεῖν ἐστ' ἀξία,</TextUnit>
    <TextUnit id="604" loc="616">ἣ τῇ τεκούσῃ ς' ἠγρίως', ἐς οὖς ἀεὶ</TextUnit>
    <TextUnit id="605" loc="617">πέμπουσα μύθους ἐπὶ τὸ δυσμενέστερον,</TextUnit>
    <TextUnit id="606" loc="618">ὀνείρατ' ἀγγέλλουσα τὰ ̓Αγαμέμνονος,</TextUnit>
    <TextUnit id="607" loc="619">καὶ τοῦθ' — ὃ μισήσειαν — Αἰγίσθου λέχος —</TextUnit>
    <TextUnit id="608" loc="620">οἱ νέρτεροι θεοί: καὶ γὰρ ἐνθάδ' ἦν πικρόν:</TextUnit>
    <TextUnit id="609" loc="621">ἕως ὑφῆψε δῶμ' ἀνηφαίστῳ πυρί.</TextUnit>
    <TextUnit id="610" loc="622">Μενέλαε, σοὶ δὲ τάδε λέγω δράσω τε πρός:</TextUnit>
    <TextUnit id="611" loc="623">εἰ τοὐμὸν ἔχθος ἐναριθμῇ κῆδός τ' ἐμόν,</TextUnit>
    <TextUnit id="612" loc="624">μὴ τῷδ' ἀμύνειν φόνον ἐναντίον θεοῖς:</TextUnit>
    <TextUnit id="613" loc="625">ἔα δ' ὑπ' ἀστῶν καταφονευθῆναι πέτροις,</TextUnit>
    <TextUnit id="614" loc="626">ἢ μὴ 'πίβαινε Σπαρτιάτιδος χθονός.</TextUnit>
    <TextUnit id="615" loc="627">τοσαῦτ' ἀκούσας ἴσθι, μηδὲ δυσσεβεῖς</TextUnit>
    <TextUnit id="616" loc="628">ἕλῃ, παρώσας εὐσεβεστέρους φίλους:</TextUnit>
    <TextUnit id="617" loc="629">ἡμᾶς δ' ἀπ' οἴκων ἄγετε τῶνδε, πρόσπολοι.</TextUnit>
    <TextUnit id="618" loc="630">στεῖχ', ὡς ἀθορύβως οὑπιὼν ἡμῖν λόγος</TextUnit>
    <TextUnit id="619" loc="631">πρὸς τόνδ' ἵκηται, γῆρας ἀποφυγὼν τὸ σόν.</TextUnit>
    <TextUnit id="620" loc="632">Μενέλαε, ποῖ σὸν πόδ' ἐπὶ συννοίᾳ κυκλεῖς,</TextUnit>
    <TextUnit id="621" loc="633">διπλῆς μερίμνης διπτύχους ἰὼν ὁδούς;</TextUnit>
    <TextUnit id="622" loc="634">ἔασον: ἐν ἐμαυτῷ τι συννοούμενος</TextUnit>
    <TextUnit id="623" loc="635">ὅποι τράπωμαι τῆς τύχης ἀμηχανῶ.</TextUnit>
    <TextUnit id="624" loc="636">μή νυν πέραινε τὴν δόκησιν, ἀλλ' ἐμοὺς</TextUnit>
    <TextUnit id="625" loc="637">λόγους ἀκούσας πρόσθε, βουλεύου τότε.</TextUnit>
    <TextUnit id="626" loc="638">λέγ': εὖ γὰρ εἶπας: ἔστι δ' οὗ σιγὴ λόγου</TextUnit>
    <TextUnit id="627" loc="639">κρείσσων γένοιτ' ἄν. ἔστι δ' οὗ σιγῆς λόγος.</TextUnit>
    <TextUnit id="628" loc="640">λέγοιμ' ἂν ἤδη. τὰ μακρὰ τῶν σμικρῶν λόγων</TextUnit>
    <TextUnit id="629" loc="641">ἐπίπροσθέν ἐστι καὶ σαφῆ μᾶλλον κλύειν.</TextUnit>
    <TextUnit id="630" loc="642">ἐμοὶ σὺ τῶν σῶν, Μενέλεως, μηδὲν δίδου,</TextUnit>
    <TextUnit id="631" loc="643">ἃ δ' ἔλαβες ἀπόδος πατρὸς ἐμοῦ λαβὼν πάρα.</TextUnit>
    <TextUnit id="632" loc="644">— οὐ χρήματ' εἶπον: χρήματ', ἢν ψυχὴν ἐμὴν</TextUnit>
    <TextUnit id="633" loc="645">σῴσῃς, ἅπερ μοι φίλτατ' ἐστὶ τῶν ἐμῶν. —</TextUnit>
    <TextUnit id="634" loc="646">ἀδικῶ: λαβεῖν χρή μ' ἀντὶ τοῦδε τοῦ κακοῦ</TextUnit>
    <TextUnit id="635" loc="647">ἄδικόν τι παρὰ σοῦ: καὶ γὰρ ̓Αγαμέμνων πατὴρ</TextUnit>
    <TextUnit id="636" loc="648">ἀδίκως ἀθροίσας ̔Ελλάδ' ἦλθ' ὑπ' ̓́Ιλιον,</TextUnit>
    <TextUnit id="637" loc="649">οὐκ ἐξαμαρτὼν αὐτός, ἀλλ' ἁμαρτίαν</TextUnit>
    <TextUnit id="638" loc="650">τῆς σῆς γυναικὸς ἀδικίαν τ' ἰώμενος.</TextUnit>
    <TextUnit id="639" loc="651">ἓν μὲν τόδ' ἡμῖν ἀνθ' ἑνὸς δοῦναί σε χρή.</TextUnit>
    <TextUnit id="640" loc="652">ἀπέδοτο δ', ὡς χρὴ τοῖς φίλοισι τοὺς φίλους,</TextUnit>
    <TextUnit id="641" loc="653">τὸ σῶμ' ἀληθῶς, σοὶ παρ' ἀσπίδ' ἐκπονῶν,</TextUnit>
    <TextUnit id="642" loc="654">ὅπως σὺ τὴν σὴν ἀπολάβοις ξυνάορον.</TextUnit>
    <TextUnit id="643" loc="655">ἀπότεισον οὖν μοι ταὐτὸ τοῦτ' ἐκεῖ λαβών,</TextUnit>
    <TextUnit id="644" loc="656">μίαν πονήσας ἡμέραν, ἡμῶν ὕπερ</TextUnit>
    <TextUnit id="645" loc="657">σωτήριος στάς, μὴ δέκ' ἐκπλήσας ἔτη.</TextUnit>
    <TextUnit id="646" loc="658">ἃ δ' Αὐλὶς ἔλαβε σφάγι' ἐμῆς ὁμοσπόρου,</TextUnit>
    <TextUnit id="647" loc="659">ἐῶ ς' ἔχειν ταῦθ': ̔Ερμιόνην μὴ κτεῖνε σύ.</TextUnit>
    <TextUnit id="648" loc="660">δεῖ γὰρ ς' ἐμοῦ πράσσοντος ὡς πράσσω τὰ νῦν</TextUnit>
    <TextUnit id="649" loc="661">πλέον φέρεσθαι, κἀμὲ συγγνώμην ἔχειν.</TextUnit>
    <TextUnit id="650" loc="662">ψυχὴν δ' ἐμὴν δὸς τῷ ταλαιπώρῳ πατρὶ</TextUnit>
    <TextUnit id="651" loc="663">κἀμῆς ἀδελφῆς, παρθένου μακρὸν χρόνον:</TextUnit>
    <TextUnit id="652" loc="664">θανὼν γὰρ οἶκον ὀρφανὸν λείψω πατρός.</TextUnit>
    <TextUnit id="653" loc="665">ἐρεῖς: ἀδύνατον. αὐτὸ τοῦτο: τοὺς φίλους</TextUnit>
    <TextUnit id="654" loc="666">ἐν τοῖς κακοῖς χρὴ τοῖς φίλοισιν ὠφελεῖν:</TextUnit>
    <TextUnit id="655" loc="667">ὅταν δ' ὁ δαίμων εὖ διδῷ, τί δεῖ φίλων;</TextUnit>
    <TextUnit id="656" loc="668">ἀρκεῖ γὰρ αὐτὸς ὁ θεὸς ὠφελεῖν θέλων.</TextUnit>
    <TextUnit id="657" loc="669">φιλεῖν δάμαρτα πᾶσιν ̔́Ελλησιν δοκεῖς:</TextUnit>
    <TextUnit id="658" loc="670">κοὐχ ὑποτρέχων σε τοῦτο θωπείᾳ λέγω:</TextUnit>
    <TextUnit id="659" loc="671">ταύτης ἱκνοῦμαί ς' — ὦ μέλεος ἐμῶν κακῶν,</TextUnit>
    <TextUnit id="660" loc="672">ἐς οἷον ἥκω. τί δέ; ταλαιπωρεῖν με δεῖ:</TextUnit>
    <TextUnit id="661" loc="673">ὑπὲρ γὰρ οἴκου παντὸς ἱκετεύω τάδε.</TextUnit>
    <TextUnit id="662" loc="674">ὦ πατρὸς ὅμαιμε θεῖε, τὸν κατὰ χθονὸς</TextUnit>
    <TextUnit id="663" loc="675">θανόντ' ἀκούειν τάδε δόκει, ποτωμένην</TextUnit>
    <TextUnit id="664" loc="676">ψυχὴν ὑπὲρ σοῦ, καὶ λέγειν ἃ ἐγὼ λέγω,</TextUnit>
    <TextUnit id="665" loc="677">ταὔτ' ἔς τε δάκρυα καὶ γόους καὶ συμφοράς.</TextUnit>
    <TextUnit id="666" loc="678">εἴρηκα κἀπῄτηκα τὴν σωτηρίαν,</TextUnit>
    <TextUnit id="667" loc="679">θηρῶν ὃ πάντες κοὐκ ἐγὼ ζητῶ μόνος.</TextUnit>
    <TextUnit id="668" loc="680">κἀγώ ς' ἱκνοῦμαι καὶ γυνή περ οὖς' ὅμως</TextUnit>
    <TextUnit id="669" loc="681">τοῖς δεομένοισιν ὠφελεῖν: οἷός τε δ' εἶ.</TextUnit>
    <TextUnit id="670" loc="682">̓Ορέστ', ἐγώ τοι σὸν καταιδοῦμαι κάρα</TextUnit>
    <TextUnit id="671" loc="683">καὶ ξυμπονῆσαι σοῖς κακοῖσι βούλομαι:</TextUnit>
    <TextUnit id="672" loc="684">καὶ χρὴ γὰρ οὕτω τῶν ὁμαιμόνων κακὰ</TextUnit>
    <TextUnit id="673" loc="685">ξυνεκκομίζειν, δύναμιν ἢν διδῷ θεός,</TextUnit>
    <TextUnit id="674" loc="686">θνῄσκοντα καὶ κτείνοντα τοὺς ἐναντίους:</TextUnit>
    <TextUnit id="675" loc="687">τὸ δ' αὖ δύνασθαι πρὸς θεῶν χρῄζω τυχεῖν.</TextUnit>
    <TextUnit id="676" loc="688">ἥκω γὰρ ἀνδρῶν συμμάχων κενὸν δόρυ</TextUnit>
    <TextUnit id="677" loc="689">ἔχων, πόνοισι μυρίοις ἀλώμενος,</TextUnit>
    <TextUnit id="678" loc="690">σμικρᾷ σὺν ἀλκῇ τῶν λελειμμένων φίλων.</TextUnit>
    <TextUnit id="679" loc="691">μάχῃ μὲν οὖν ἂν οὐχ ὑπερβαλοίμεθα</TextUnit>
    <TextUnit id="680" loc="692">Πελασγὸν ̓́Αργος: εἰ δὲ μαλθακοῖς λόγοις</TextUnit>
    <TextUnit id="681" loc="693">δυναίμεθ', ἐνταῦθ' ἐλπίδος προσήκομεν.</TextUnit>
    <TextUnit id="682" loc="694">σμικροῖσι μὲν γὰρ μεγάλα πῶς ἕλοι τις ἄν;</TextUnit>
    <TextUnit id="683" loc="695">πόνοισιν; ἀμαθὲς καὶ τὸ βούλεσθαι τάδε.</TextUnit>
    <TextUnit id="684" loc="696">ὅταν γὰρ ἡβᾷ δῆμος εἰς ὀργὴν πεσών,</TextUnit>
    <TextUnit id="685" loc="697">ὅμοιον ὥστε πῦρ κατασβέσαι λάβρον:</TextUnit>
    <TextUnit id="686" loc="698">εἰ δ' ἡσύχως τις αὑτὸν ἐντείνοντι μὲν</TextUnit>
    <TextUnit id="687" loc="699">χαλῶν ὑπείκοι καιρὸν εὐλαβούμενος,</TextUnit>
    <TextUnit id="688" loc="700">ἴσως ἂν ἐκπνεύσειεν: ἢν δ' ἀνῇ πνοάς,</TextUnit>
    <TextUnit id="689" loc="701">τύχοις ἂν αὐτοῦ ῥᾳδίως ὅσον θέλεις.</TextUnit>
    <TextUnit id="690" loc="702">ἔνεστι δ' οἶκτος, ἔνι δὲ καὶ θυμὸς μέγας,</TextUnit>
    <TextUnit id="691" loc="703">καραδοκοῦντι κτῆμα τιμιώτατον.</TextUnit>
    <TextUnit id="692" loc="704">ἐλθὼν δὲ Τυνδάρεών τέ σοι πειράσομαι</TextUnit>
    <TextUnit id="693" loc="705">πόλιν τε πεῖσαι τῷ λίαν χρῆσθαι καλῶς.</TextUnit>
    <TextUnit id="694" loc="706">καὶ ναῦς γὰρ ἐνταθεῖσα πρὸς βίαν ποδὶ</TextUnit>
    <TextUnit id="695" loc="707">ἔβαψεν, ἔστη δ' αὖθις, ἢν χαλᾷ πόδα.</TextUnit>
    <TextUnit id="696" loc="708">μισεῖ γὰρ ὁ θεὸς τὰς ἄγαν προθυμίας,</TextUnit>
    <TextUnit id="697" loc="709">μισοῦσι δ' ἀστοί: δεῖ δέ μ' — οὐκ ἄλλως λέγω —</TextUnit>
    <TextUnit id="698" loc="710">σῴζειν σε σοφίᾳ, μὴ βίᾳ τῶν κρεισσόνων.</TextUnit>
    <TextUnit id="699" loc="711">ἀλκῇ δέ ς' οὐκ ἄν, ᾗ σὺ δοξάζεις ἴσως,</TextUnit>
    <TextUnit id="700" loc="712">σῴσαιμ' ἄν: οὐ γὰρ ῥᾴδιον λόγχῃ μιᾷ</TextUnit>
    <TextUnit id="701" loc="713">στῆσαι τροπαῖα τῶν κακῶν ἅ σοι πάρα.</TextUnit>
    <TextUnit id="702" loc="714">οὐ γάρ ποτ' ̓́Αργους γαῖαν ἐς τὸ μαλθακὸν</TextUnit>
    <TextUnit id="703" loc="715">προσηγόμεσθα: νῦν δ' ἀναγκαίως ἔχει.</TextUnit>
    <TextUnit id="704" loc="716">δούλοισιν εἶναι τοῖς σοφοῖσι τῆς τύχης</TextUnit>
    <TextUnit id="705" loc="717">ὦ πλὴν γυναικὸς οὕνεκα στρατηλατεῖν</TextUnit>
    <TextUnit id="706" loc="718">τἄλλ' οὐδέν, ὦ κάκιστε τιμωρεῖν φίλοις,</TextUnit>
    <TextUnit id="707" loc="720">φεύγεις ἀποστραφείς με, τὰ δ' ̓Αγαμέμνονος</TextUnit>
    <TextUnit id="708" loc="721">φροῦδ'; ἄφιλος ἦσθ' ἄρ', ὦ πάτερ, πράσσων κακῶς.</TextUnit>
    <TextUnit id="709" loc="722">οἴμοι, προδέδομαι, κοὐκέτ' εἰσὶν ἐλπίδες,</TextUnit>
    <TextUnit id="710" loc="723">ὅποι τραπόμενος θάνατον ̓Αργείων φύγω:</TextUnit>
    <TextUnit id="711" loc="724">οὗτος γὰρ ἦν μοι καταφυγὴ σωτηρίας.</TextUnit>
    <TextUnit id="712" loc="725">ἀλλ' εἰσορῶ γὰρ τόνδε φίλτατον βροτῶν</TextUnit>
    <TextUnit id="713" loc="726">Πυλάδην δρόμῳ στείχοντα Φωκέων ἄπο,</TextUnit>
    <TextUnit id="714" loc="727">ἡδεῖαν ὄψιν: πιστὸς ἐν κακοῖς ἀνὴρ</TextUnit>
    <TextUnit id="715" loc="728">κρείσσων γαλήνης ναυτίλοισιν εἰσορᾶν.</TextUnit>
    <TextUnit id="716" loc="729">θᾶσσον ᾗ με χρῆν προβαίνων ἱκόμην δι' ἄστεως,</TextUnit>
    <TextUnit id="717" loc="730">σύλλογον πόλεως ἀκούσας, τὸν δ' ἰδὼν αὐτὸς σαφῶς,</TextUnit>
    <TextUnit id="718" loc="731">ἐπὶ σὲ σύγγονόν τε τὴν σήν, ὡς κτενοῦντας αὐτίκα.</TextUnit>
    <TextUnit id="719" loc="732">τί τάδε; πῶς ἔχεις; τί πράσσεις, φίλταθ' ἡλίκων ἐμοὶ</TextUnit>
    <TextUnit id="720" loc="733">καὶ φίλων καὶ συγγενείας; πάντα γὰρ τάδ' εἶ σύ μοι.</TextUnit>
    <TextUnit id="721" loc="734">οἰχόμεσθ', ὡς ἐν βραχεῖ σοι τἀμὰ δηλώσω κακά.</TextUnit>
    <TextUnit id="722" loc="735">συγκατασκάπτοις ἂν ἡμᾶς: κοινὰ γὰρ τὰ τῶν φίλων.</TextUnit>
    <TextUnit id="723" loc="736">Μενέλεως κάκιστος ἐς ἐμὲ καὶ κασιγνήτην ἐμήν.</TextUnit>
    <TextUnit id="724" loc="737">εἰκότως, κακῆς γυναικὸς ἄνδρα γίγνεσθαι κακόν.</TextUnit>
    <TextUnit id="725" loc="738">ὥσπερ οὐκ ἐλθὼν ἔμοιγε ταὐτὸν ἀπέδωκεν μολών.</TextUnit>
    <TextUnit id="726" loc="739">ἦ γάρ ἐστιν ὡς ἀληθῶς τήνδ' ἀφιγμένος χθόνα;</TextUnit>
    <TextUnit id="727" loc="740">χρόνιος: ἀλλ' ὅμως τάχιστα κακὸς ἐφωράθη φίλοις.</TextUnit>
    <TextUnit id="728" loc="741">καὶ δάμαρτα τὴν κακίστην ναυστολῶν ἐλήλυθεν;</TextUnit>
    <TextUnit id="729" loc="742">οὐκ ἐκεῖνος, ἀλλ' ἐκείνη κεῖνον ἐνθάδ' ἤγαγεν.</TextUnit>
    <TextUnit id="730" loc="743">ποῦ 'στιν ἣ πλείστους ̓Αχαιῶν ὤλεσεν γυνὴ μία;</TextUnit>
    <TextUnit id="731" loc="744">ἐν δόμοις ἐμοῖσιν, εἰ δὴ τούσδ' ἐμοὺς καλεῖν χρεών.</TextUnit>
    <TextUnit id="732" loc="745">σὺ δὲ τίνας λόγους ἔλεξας σοῦ κασιγνήτῳ πατρός;</TextUnit>
    <TextUnit id="733" loc="746">μή μ' ἰδεῖν θανόνθ' ὑπ' ἀστῶν καὶ κασιγνήτην ἐμήν.</TextUnit>
    <TextUnit id="734" loc="747">πρὸς θεῶν, τί πρὸς τάδ' εἶπε; τόδε γὰρ εἰδέναι θέλω.</TextUnit>
    <TextUnit id="735" loc="748">εὐλαβεῖθ', ὃ τοῖς φίλοισι δρῶσιν οἱ κακοὶ φίλοι.</TextUnit>
    <TextUnit id="736" loc="749">σκῆψιν ἐς ποίαν προβαίνων; τοῦτο πάντ' ἔχω μαθών.</TextUnit>
    <TextUnit id="737" loc="750">οὗτος ἦλθ', ὁ τὰς ἀρίστας θυγατέρας σπείρας πατήρ.</TextUnit>
    <TextUnit id="738" loc="751">Τυνδάρεων λέγεις: ἴσως σοι θυγατέρος θυμούμενος;</TextUnit>
    <TextUnit id="739" loc="752">αἰσθάνῃ. τὸ τοῦδε κῆδος μᾶλλον εἵλετ' ἢ πατρός.</TextUnit>
    <TextUnit id="740" loc="753">κοὐκ ἐτόλμησεν πόνων σῶν ἀντιλάζυσθαι παρών;</TextUnit>
    <TextUnit id="741" loc="754">οὐ γὰρ αἰχμητὴς πέφυκεν, ἐν γυναιξὶ δ' ἄλκιμος.</TextUnit>
    <TextUnit id="742" loc="755">ἐν κακοῖς ἄρ' εἶ μεγίστοις: καί ς' ἀναγκαῖον θανεῖν;</TextUnit>
    <TextUnit id="743" loc="756">ψῆφον ἀμφ' ἡμῶν πολίτας ἐπὶ φόνῳ θέσθαι χρεών.</TextUnit>
    <TextUnit id="744" loc="757">ἣ κρινεῖ τί χρῆμα; λέξον: διὰ φόβου γὰρ ἔρχομαι.</TextUnit>
    <TextUnit id="745" loc="758">ἢ θανεῖν ἢ ζῆν: ὁ μῦθος οὐ μακρὸς μακρῶν πέρι.</TextUnit>
    <TextUnit id="746" loc="759">φεῦγέ νυν λιπὼν μέλαθρα σὺν κασιγνήτῃ σέθεν.</TextUnit>
    <TextUnit id="747" loc="760">οὐχ ὁρᾷς; φυλασσόμεσθα φρουρίοισι πανταχῇ.</TextUnit>
    <TextUnit id="748" loc="761">εἶδον ἄστεως ἀγυιὰς τεύχεσιν πεφραγμένας.</TextUnit>
    <TextUnit id="749" loc="762">ὡσπερεὶ πόλις πρὸς ἐχθρῶν σῶμα πυργηρούμεθα.</TextUnit>
    <TextUnit id="750" loc="763">κἀμὲ νῦν ἐροῦ τί πάσχω: καὶ γὰρ αὐτὸς οἴχομαι.</TextUnit>
    <TextUnit id="751" loc="764">πρὸς τίνος; τοῦτ' ἂν προσείη τοῖς ἐμοῖς κακοῖς κακόν.</TextUnit>
    <TextUnit id="752" loc="765">Στρόφιος ἤλασέν μ' ἀπ' οἴκων φυγάδα θυμωθεὶς πατήρ.</TextUnit>
    <TextUnit id="753" loc="766">ἴδιον ἢ κοινὸν πολίταις ἐπιφέρων ἔγκλημά τι;</TextUnit>
    <TextUnit id="754" loc="767">ὅτι συνηράμην φόνον σοι μητρός, ἀνόσιον λέγων.</TextUnit>
    <TextUnit id="755" loc="768">ὦ τάλας, ἔοικε καὶ σὲ τἀμὰ λυπήσειν κακά.</TextUnit>
    <TextUnit id="756" loc="769">οὐχὶ Μενέλεω τρόποισι χρώμεθ': οἰστέον τάδε.</TextUnit>
    <TextUnit id="757" loc="770">οὐ φοβῇ μή ς' ̓́Αργος ὥσπερ κἄμ' ἀποκτεῖναι θέλῃ;</TextUnit>
    <TextUnit id="758" loc="771">οὐ προσήκομεν κολάζειν τοῖσδε, Φωκέων δὲ γῇ.</TextUnit>
    <TextUnit id="759" loc="772">δεινὸν οἱ πολλοί, κακούργους ὅταν ἔχωσι προστάτας.</TextUnit>
    <TextUnit id="760" loc="773">ἀλλ' ὅταν χρηστοὺς λάβωσι, χρηστὰ βουλεύους' ἀεί.</TextUnit>
    <TextUnit id="761" loc="774">εἶἑν. ἐς κοινὸν λέγειν χρή.    τίνος ἀναγκαίου πέρι;</TextUnit>
    <TextUnit id="762" loc="775">εἰ λέγοιμ' ἀστοῖσιν ἐλθὼν —    ὡς ἔδρασας ἔνδικα;</TextUnit>
    <TextUnit id="763" loc="776">πατρὶ τιμωρῶν ἐμαυτοῦ;    μὴ λάβωσί ς' ἄσμενοι.</TextUnit>
    <TextUnit id="764" loc="777">ἀλλ' ὑποπτήξας σιωπῇ κατθάνω;    δειλὸν τόδε.</TextUnit>
    <TextUnit id="765" loc="778">πῶς ἂν οὖν δρῴην;    ἔχεις τιν', ἢν μένῃς, σωτηρίαν;</TextUnit>
    <TextUnit id="766" loc="779">οὐκ ἔχω.    μολόντι δ' ἐλπίς ἐστι σωθῆναι κακῶν;</TextUnit>
    <TextUnit id="767" loc="780">εἰ τύχοι, γένοιτ' ἄν.    οὐκοῦν τοῦτο κρεῖσσον ἢ μένειν.</TextUnit>
    <TextUnit id="768" loc="781">ἀλλὰ δῆτ' ἔλθω.    θανὼν γοῦν ὧδε κάλλιον θανῇ.</TextUnit>
    <TextUnit id="769" loc="783">εὖ λέγεις: φεύγω τὸ δειλὸν τῇδε.    μᾶλλον ἢ μένων.</TextUnit>
    <TextUnit id="770" loc="782">καὶ τὸ πρᾶγμά γ' ἔνδικόν μοι.    τῷ Δοκεῖν εὔχου μόνον.</TextUnit>
    <TextUnit id="771" loc="784">καί τις ἄν γέ μ' οἰκτίσειε    μέγα γὰρ ἡ εὐγένειά σου.</TextUnit>
    <TextUnit id="772" loc="785">θάνατον ἀσχάλλων πατρῷον.    πάντα ταῦτ' ἐν ὄμμασιν.</TextUnit>
    <TextUnit id="773" loc="786">ἰτέον, ὡς ἄνανδρον ἀκλεῶς κατθανεῖν.    αἰνῶ τάδε.</TextUnit>
    <TextUnit id="774" loc="787">ἦ λέγωμεν οὖν ἀδελφῇ ταῦτ' ἐμῇ;    μὴ πρὸς θεῶν.</TextUnit>
    <TextUnit id="775" loc="788">δάκρυα γοῦν γένοιτ' ἄν.    οὐκοῦν οὗτος οἰωνὸς μέγας.</TextUnit>
    <TextUnit id="776" loc="789">δηλαδὴ σιγᾶν ἄμεινον.    τῷ χρόνῳ δὲ κερδανεῖς.</TextUnit>
    <TextUnit id="777" loc="790">κεῖνό μοι μόνον πρόσαντες.    τί τόδε καινὸν αὖ λέγεις;</TextUnit>
    <TextUnit id="778" loc="791">μὴ θεαί μ' οἴστρῳ κατάσχωσι.    ἀλλὰ κηδεύσω ς' ἐγώ.</TextUnit>
    <TextUnit id="779" loc="792">δυσχερὲς ψαύειν νοσοῦντος ἀνδρός.    οὐκ ἔμοιγε σοῦ.</TextUnit>
    <TextUnit id="780" loc="793">εὐλαβοῦ λύσσης μετασχεῖν τῆς ἐμῆς.    τόδ' οὖν ἴτω.</TextUnit>
    <TextUnit id="781" loc="794">οὐκ ἄρ' ὀκνήσεις;    ὄκνος γὰρ τοῖς φίλοις κακὸν μέγα.</TextUnit>
    <TextUnit id="782" loc="795">ἕρπε νυν οἴαξ ποδός μοι.    φίλα γ' ἔχων κηδεύματα.</TextUnit>
    <TextUnit id="783" loc="796">καί με πρὸς τύμβον πόρευσον πατρός.    ὡς τί δὴ τόδε;</TextUnit>
    <TextUnit id="784" loc="797">ὥς νιν ἱκετεύσω με σῶσαι.    τό γε δίκαιον ὧδ' ἔχει.</TextUnit>
    <TextUnit id="785" loc="798">μητέρος δὲ μηδ' ἴδοιμι μνῆμα.    πολεμία γὰρ ἦν.</TextUnit>
    <TextUnit id="786" loc="799">ἀλλ' ἔπειγ', ὡς μή σε πρόσθε ψῆφος ̓Αργείων ἕλῃ,</TextUnit>
    <TextUnit id="787" loc="800">περιβαλὼν πλευροῖς ἐμοῖσι πλευρὰ νωχελῆ νόσῳ:</TextUnit>
    <TextUnit id="788" loc="801">ὡς ἐγὼ δι' ἄστεώς σε, σμικρὰ φροντίζων ὄχλου,</TextUnit>
    <TextUnit id="789" loc="802">οὐδὲν αἰσχυνθεὶς ὀχήσω. ποῦ γὰρ ὢν δείξω φίλος,</TextUnit>
    <TextUnit id="790" loc="803">εἴ σε μὴ 'ν δειναῖσιν ὄντα συμφοραῖς ἐπαρκέσω;</TextUnit>
    <TextUnit id="791" loc="804">τοῦτ' ἐκεῖνο, 20κτᾶσθ' ἑταίρους, μὴ τὸ συγγενὲς μόνον20:</TextUnit>
    <TextUnit id="792" loc="805">ὡς ἀνὴρ ὅστις τρόποισι συντακῇ, θυραῖος ὢν</TextUnit>
    <TextUnit id="793" loc="806">μυρίων κρείσσων ὁμαίμων ἀνδρὶ κεκτῆσθαι φίλος.</TextUnit>
    <TextUnit id="794" loc="807">ὁ μέγας ὄλβος ἅ τ' ἀρετὰ</TextUnit>
    <TextUnit id="795" loc="808">μέγα φρονοῦς' ἀν' ̔Ελλάδα καὶ</TextUnit>
    <TextUnit id="796" loc="809">παρὰ Σιμουντίοις ὀχετοῖς</TextUnit>
    <TextUnit id="797" loc="810">πάλιν ἀνῆλθ' ἐξ εὐτυχίας ̓Ατρείδαις</TextUnit>
    <TextUnit id="798" loc="811">πάλαι παλαιᾶς ἀπὸ συμφορᾶς δόμων,</TextUnit>
    <TextUnit id="799" loc="812">ὁπότε χρυσείας ἔρις ἀρνὸς</TextUnit>
    <TextUnit id="800" loc="813">ἤλυθε Τανταλίδαις,</TextUnit>
    <TextUnit id="801" loc="814">οἰκτρότατα θοινάματα καὶ</TextUnit>
    <TextUnit id="802" loc="815">σφάγια γενναίων τεκέων:</TextUnit>
    <TextUnit id="803" loc="816">ὅθεν φόνῳ φόνος ἐξαμεί-</TextUnit>
    <TextUnit id="804" loc="817">βων δι' αἵματος οὐ προλεί-</TextUnit>
    <TextUnit id="805" loc="818">πει δισσοῖσιν ̓Ατρείδαις.</TextUnit>
    <TextUnit id="806" loc="819">τὸ καλὸν οὐ καλόν, τοκέων</TextUnit>
    <TextUnit id="807" loc="820">πυριγενεῖ τεμεῖν παλάμᾳ</TextUnit>
    <TextUnit id="808" loc="821">χρόα μελάνδετον δὲ φόνῳ</TextUnit>
    <TextUnit id="809" loc="822">ξίφος ἐς αὐγὰς ἀελίοιο δεῖξαι:</TextUnit>
    <TextUnit id="810" loc="823">τὸ δ' εὖ κακουργεῖν ἀσέβεια ποικίλα</TextUnit>
    <TextUnit id="811" loc="824">κακοφρόνων τ' ἀνδρῶν παράνοια.</TextUnit>
    <TextUnit id="812" loc="825">θανάτου γὰρ ἀμφὶ φόβῳ</TextUnit>
    <TextUnit id="813" loc="826">Τυνδαρὶς ἰάχησε τάλαι-</TextUnit>
    <TextUnit id="814" loc="827">να: Τέκνον, οὐ τολμᾷς ὅσια</TextUnit>
    <TextUnit id="815" loc="828">κτείνων σὰν ματέρα: μὴ πατρῴ-</TextUnit>
    <TextUnit id="816" loc="829">αν τιμῶν χάριν ἐξανά-</TextUnit>
    <TextUnit id="817" loc="830">ψῃ δύσκλειαν ἐς αἰεί.</TextUnit>
    <TextUnit id="818" loc="831">τίς νόσος ἢ τίνα δάκρυα καὶ</TextUnit>
    <TextUnit id="819" loc="832">τίς ἔλεος μείζων κατὰ γᾶν</TextUnit>
    <TextUnit id="820" loc="833">ἢ ματροκτόνον αἷμα χειρὶ θέσθαι;</TextUnit>
    <TextUnit id="821" loc="834">οἷον ἔργον τελέσας</TextUnit>
    <TextUnit id="822" loc="835">βεβάκχευται μανίαις,</TextUnit>
    <TextUnit id="823" loc="836">Εὐμενίσι θήραμα, φόνον</TextUnit>
    <TextUnit id="824" loc="837">δρομάσι δινεύων βλεφάροις,</TextUnit>
    <TextUnit id="825" loc="838">̓Αγαμεμνόνιος παῖς.</TextUnit>
    <TextUnit id="826" loc="839">ὦ μέλεος, ματρὸς ὅτε</TextUnit>
    <TextUnit id="827" loc="840">χρυσεοπηνήτων φαρέων</TextUnit>
    <TextUnit id="828" loc="841">μαστὸν ὑπερτέλλοντ' ἐσιδὼν</TextUnit>
    <TextUnit id="829" loc="842">σφάγιον ἔθετο ματέρα, πατρῴ-</TextUnit>
    <TextUnit id="830" loc="843">ων παθέων ἀμοιβάν.</TextUnit>
    <TextUnit id="831" loc="844">γυναῖκες, ἦ που τῶνδ' ἀφώρμηται δόμων</TextUnit>
    <TextUnit id="832" loc="845">τλήμων ̓Ορέστης θεομανεῖ λύσσῃ δαμείς;</TextUnit>
    <TextUnit id="833" loc="846">ἥκιστα: πρὸς δ' ̓Αργεῖον οἴχεται λεών,</TextUnit>
    <TextUnit id="834" loc="847">ψυχῆς ἀγῶνα τὸν προκείμενον πέρι</TextUnit>
    <TextUnit id="835" loc="848">δώσων, ἐν ᾧ ζῆν ἢ θανεῖν ὑμᾶς χρεών.</TextUnit>
    <TextUnit id="836" loc="849">οἴμοι: τί χρῆμ' ἔδρασε; τίς δ' ἔπεισέ νιν;</TextUnit>
    <TextUnit id="837" loc="850">Πυλάδης: ἔοικε δ' οὐ μακρὰν ὅδ' ἄγγελος</TextUnit>
    <TextUnit id="838" loc="851">λέξειν τὰ κεῖθεν σοῦ κασιγνήτου πέρι.</TextUnit>
    <TextUnit id="839" loc="852">ὦ τλῆμον, ὦ δύστηνε τοῦ στρατηλάτου</TextUnit>
    <TextUnit id="840" loc="853">̓Αγαμέμνονος παῖ, πότνι' ̓Ηλέκτρα, λόγους</TextUnit>
    <TextUnit id="841" loc="854">ἄκουσον οὕς σοι δυστυχεῖς ἥκω φέρων.</TextUnit>
    <TextUnit id="842" loc="855">αἰαῖ, διοιχόμεσθα: δῆλος εἶ λόγῳ.</TextUnit>
    <TextUnit id="843" loc="856">κακῶν γὰρ ἥκεις, ὡς ἔοικεν, ἄγγελος.</TextUnit>
    <TextUnit id="844" loc="857">ψήφῳ Πελασγῶν σὸν κασίγνητον θανεῖν</TextUnit>
    <TextUnit id="845" loc="858">καὶ σέ, ὦ τάλαιν', ἔδοξε τῇδ' ἐν ἡμέρᾳ.</TextUnit>
    <TextUnit id="846" loc="859">οἴμοι: προσῆλθεν ἐλπίς, ἣν φοβουμένη</TextUnit>
    <TextUnit id="847" loc="860">πάλαι τὸ μέλλον ἐξετηκόμην γόοις.</TextUnit>
    <TextUnit id="848" loc="861">ἀτὰρ τίς ἁγών, τίνες ἐν ̓Αργείοις λόγοι</TextUnit>
    <TextUnit id="849" loc="862">καθεῖλον ἡμᾶς κἀπεκύρωσαν θανεῖν;</TextUnit>
    <TextUnit id="850" loc="863">λέγ', ὦ γεραιέ: πότερα λευσίμῳ χερὶ</TextUnit>
    <TextUnit id="851" loc="864">ἢ διὰ σιδήρου πνεῦμ' ἀπορρῆξαί με δεῖ,</TextUnit>
    <TextUnit id="852" loc="865">κοινὰς ἀδελφῷ συμφορὰς κεκτημένην;</TextUnit>
    <TextUnit id="853" loc="866">ἐτύγχανον μὲν ἀγρόθεν πυλῶν ἔσω</TextUnit>
    <TextUnit id="854" loc="867">βαίνων, πυθέσθαι δεόμενος τά τ' ἀμφὶ σοῦ</TextUnit>
    <TextUnit id="855" loc="868">τά τ' ἀμφ' ̓Ορέστου: σῷ γὰρ εὔνοιαν πατρὶ</TextUnit>
    <TextUnit id="856" loc="869">ἀεί ποτ' εἶχον, καί μ' ἔφερβε σὸς δόμος</TextUnit>
    <TextUnit id="857" loc="870">πένητα μέν, χρῆσθαι δὲ γενναῖον φίλοις.</TextUnit>
    <TextUnit id="858" loc="871">ὁρῶ δ' ὄχλον στείχοντα καὶ θάσσοντ' ἄκραν,</TextUnit>
    <TextUnit id="859" loc="872">οὗ φασι πρῶτον Δαναὸν Αἰγύπτῳ δίκας</TextUnit>
    <TextUnit id="860" loc="873">διδόντ' ἀθροῖσαι λαὸν ἐς κοινὰς ἕδρας.</TextUnit>
    <TextUnit id="861" loc="874">ἀστῶν δὲ δή τιν' ἠρόμην ἄθροισμ' ἰδών:</TextUnit>
    <TextUnit id="862" loc="875">Τί καινὸν ̓́Αργει; μῶν τι πολεμίων πάρα</TextUnit>
    <TextUnit id="863" loc="876">ἄγγελμ' ἀνεπτέρωκε Δαναϊδῶν πόλιν;</TextUnit>
    <TextUnit id="864" loc="877">ὃ δ' εἶπ': ̓Ορέστην κεῖνον οὐχ ὁρᾷς πέλας</TextUnit>
    <TextUnit id="865" loc="878">στείχοντ', ἀγῶνα θανάσιμον δραμούμενον;</TextUnit>
    <TextUnit id="866" loc="879">ὁρῶ δ' ἄελπτον φάσμ', ὃ μήποτ' ὤφελον,</TextUnit>
    <TextUnit id="867" loc="880">Πυλάδην τε καὶ σὸν σύγγονον στείχονθ' ὁμοῦ,</TextUnit>
    <TextUnit id="868" loc="881">τὸν μὲν κατηφῆ καὶ παρειμένον νόσῳ,</TextUnit>
    <TextUnit id="869" loc="882">τὸν δ' ὥστ' ἀδελφὸν ἴσα φίλῳ λυπούμενον,</TextUnit>
    <TextUnit id="870" loc="883">νόσημα κηδεύοντα παιδαγωγίᾳ.</TextUnit>
    <TextUnit id="871" loc="884">ἐπεὶ δὲ πλήρης ἐγένετ' ̓Αργείων ὄχλος,</TextUnit>
    <TextUnit id="872" loc="885">κῆρυξ ἀναστὰς εἶπε: Τίς χρῄζει λέγειν,</TextUnit>
    <TextUnit id="873" loc="886">πότερον ̓Ορέστην κατθανεῖν ἢ μὴ χρεών,</TextUnit>
    <TextUnit id="874" loc="887">μητροκτονοῦντα; κἀπὶ τῷδ' ἀνίσταται</TextUnit>
    <TextUnit id="875" loc="888">Ταλθύβιος, ὃς σῷ πατρὶ συνεπόρθει Φρύγας.</TextUnit>
    <TextUnit id="876" loc="889">ἔλεξε δ', ὑπὸ τοῖς δυναμένοισιν ὢν ἀεί,</TextUnit>
    <TextUnit id="877" loc="890">διχόμυθα, πατέρα μὲν σὸν ἐκπαγλούμενος,</TextUnit>
    <TextUnit id="878" loc="891">σὸν δ' οὐκ ἐπαινῶν σύγγονον, καλοὺς κακοὺς</TextUnit>
    <TextUnit id="879" loc="892">λόγους ἑλίσσων, ὅτι καθισταίη νόμους</TextUnit>
    <TextUnit id="880" loc="893">ἐς τοὺς τεκόντας οὐ καλούς: τὸ δ' ὄμμ' ἀεὶ</TextUnit>
    <TextUnit id="881" loc="894">φαιδρωπὸν ἐδίδου τοῖσιν Αἰγίσθου φίλοις.</TextUnit>
    <TextUnit id="882" loc="895">τὸ γὰρ γένος τοιοῦτον: ἐπὶ τὸν εὐτυχῆ</TextUnit>
    <TextUnit id="883" loc="896">πηδῶς' ἀεὶ κήρυκες: ὅδε δ' αὐτοῖς φίλος,</TextUnit>
    <TextUnit id="884" loc="897">ὃς ἂν δύνηται πόλεος ἔν τ' ἀρχαῖσιν ᾖ.</TextUnit>
    <TextUnit id="885" loc="898">ἐπὶ τῷδε δ' ἠγόρευε Διομήδης ἄναξ.</TextUnit>
    <TextUnit id="886" loc="899">οὗτος κτανεῖν μὲν οὔτε σὲ οὔτε σύγγονον</TextUnit>
    <TextUnit id="887" loc="900">εἴα, φυγῇ δὲ ζημιοῦντας εὐσεβεῖν.</TextUnit>
    <TextUnit id="888" loc="901">ἐπερρόθησαν δ' οἳ μὲν ὡς καλῶς λέγοι,</TextUnit>
    <TextUnit id="889" loc="902">οἳ δ' οὐκ ἐπῄνουν. κἀπὶ τῷδ' ἀνίσταται</TextUnit>
    <TextUnit id="890" loc="903">ἀνήρ τις ἀθυρόγλωσσος, ἰσχύων θράσει,</TextUnit>
    <TextUnit id="891" loc="904">̓Αργεῖος οὐκ ̓Αργεῖος, ἠναγκασμένος,</TextUnit>
    <TextUnit id="892" loc="905">θορύβῳ τε πίσυνος κἀμαθεῖ παρρησίᾳ,</TextUnit>
    <TextUnit id="893" loc="906">πιθανὸς ἔτ' αὐτοὺς περιβαλεῖν κακῷ τινι:</TextUnit>
    <TextUnit id="894" loc="907">ὅταν γὰρ ἡδύς τις λόγοις φρονῶν κακῶς</TextUnit>
    <TextUnit id="895" loc="908">πείθῃ τὸ πλῆθος, τῇ πόλει κακὸν μέγα:</TextUnit>
    <TextUnit id="896" loc="909">ὅσοι δὲ σὺν νῷ χρηστὰ βουλεύους' ἀεί,</TextUnit>
    <TextUnit id="897" loc="910">κἂν μὴ παραυτίκ', αὖθίς εἰσι χρήσιμοι</TextUnit>
    <TextUnit id="898" loc="911">πόλει. θεᾶσθαι δ' ὧδε χρὴ τὸν προστάτην</TextUnit>
    <TextUnit id="899" loc="912">ἰδόνθ': ὅμοιον γὰρ τὸ χρῆμα γίγνεται</TextUnit>
    <TextUnit id="900" loc="913">τῷ τοὺς λόγους λέγοντι καὶ τιμωμένῳ.</TextUnit>
    <TextUnit id="901" loc="914">ὃς εἶπ' ̓Ορέστην καὶ σὲ ἀποκτεῖναι πέτροις</TextUnit>
    <TextUnit id="902" loc="915">βάλλοντας: ὑπὸ δ' ἔτεινε Τυνδάρεως λόγους</TextUnit>
    <TextUnit id="903" loc="916">τῷ σφὼ κατακτείνοντι τοιούτους λέγειν.</TextUnit>
    <TextUnit id="904" loc="917">ἄλλος δ' ἀναστὰς ἔλεγε τῷδ' ἐναντία,</TextUnit>
    <TextUnit id="905" loc="918">μορφῇ μὲν οὐκ εὐωπός, ἀνδρεῖος δ' ἀνήρ,</TextUnit>
    <TextUnit id="906" loc="919">ὀλιγάκις ἄστυ κἀγορᾶς χραίνων κύκλον,</TextUnit>
    <TextUnit id="907" loc="920">αὐτουργός — οἵπερ καὶ μόνοι σῴζουσι γῆν —</TextUnit>
    <TextUnit id="908" loc="921">ξυνετὸς δέ, χωρεῖν ὁμόσε τοῖς λόγοις θέλων,</TextUnit>
    <TextUnit id="909" loc="922">ἀκέραιος, ἀνεπίπληκτον ἠσκηκὼς βίον:</TextUnit>
    <TextUnit id="910" loc="923">ὃς εἶπ' ̓Ορέστην παῖδα τὸν ̓Αγαμέμνονος</TextUnit>
    <TextUnit id="911" loc="924">στεφανοῦν, ὃς ἠθέλησε τιμωρεῖν πατρί,</TextUnit>
    <TextUnit id="912" loc="925">κακὴν γυναῖκα κἄθεον κατακτανών,</TextUnit>
    <TextUnit id="913" loc="926">ἣ κεῖν' ἀφῄρει, μήθ' ὁπλίζεσθαι χέρα</TextUnit>
    <TextUnit id="914" loc="927">μήτε στρατεύειν ἐκλιπόντα δώματα,</TextUnit>
    <TextUnit id="915" loc="928">εἰ τἄνδον οἰκουρήμαθ' οἱ λελειμμένοι</TextUnit>
    <TextUnit id="916" loc="929">φθείρουσιν, ἀνδρῶν εὔνιδας λωβώμενοι.</TextUnit>
    <TextUnit id="917" loc="930">καὶ τοῖς γε χρηστοῖς εὖ λέγειν ἐφαίνετο.</TextUnit>
    <TextUnit id="918" loc="931">κοὐδεὶς ἔτ' εἶπε. σὸς δ' ἐπῆλθε σύγγονος,</TextUnit>
    <TextUnit id="919" loc="932">ἔλεξε δ': ὦ γῆν ̓Ινάχου κεκτημένοι,</TextUnit>
    <TextUnit id="920" loc="933">πάλαι Πελασγοί, Δαναί̈δαι δεύτερον,</TextUnit>
    <TextUnit id="921" loc="934">ὑμῖν ἀμύνων οὐδὲν ἧσσον ἢ πατρὶ</TextUnit>
    <TextUnit id="922" loc="935">ἔκτεινα μητέρ'. εἰ γὰρ ἀρσένων φόνος</TextUnit>
    <TextUnit id="923" loc="936">ἔσται γυναιξὶν ὅσιος, οὐ φθάνοιτ' ἔτ' ἂν</TextUnit>
    <TextUnit id="924" loc="937">θνῄσκοντες, ἢ γυναιξὶ δουλεύειν χρεών:</TextUnit>
    <TextUnit id="925" loc="938">τοὐναντίον δὲ δράσετ' ἢ δρᾶσαι χρεών.</TextUnit>
    <TextUnit id="926" loc="939">νῦν μὲν γὰρ ἡ προδοῦσα λέκτρ' ἐμοῦ πατρὸς</TextUnit>
    <TextUnit id="927" loc="940">τέθνηκεν: εἰ δὲ δὴ κατακτενεῖτ' ἐμέ,</TextUnit>
    <TextUnit id="928" loc="941">ὁ νόμος ἀνεῖται, κοὐ φθάνοι θνῄσκων τις ἄν:</TextUnit>
    <TextUnit id="929" loc="942">ὡς τῆς γε τόλμης οὐ σπάνις γενήσεται.</TextUnit>
    <TextUnit id="930" loc="943">ἀλλ' οὐκ ἔπειθ' ὅμιλον, εὖ δοκῶν λέγειν.</TextUnit>
    <TextUnit id="931" loc="944">νικᾷ δ' ἐκεῖνος ὁ κακὸς ἐν πλήθει λέγων,</TextUnit>
    <TextUnit id="932" loc="945">ὃς ἠγόρευσε σύγγονον σέ τε κτανεῖν.</TextUnit>
    <TextUnit id="933" loc="946">μόλις δ' ἔπεισε μὴ πετρουμένους θανεῖν</TextUnit>
    <TextUnit id="934" loc="947">τλήμων ̓Ορέστης: αὐτόχειρι δὲ σφαγῇ</TextUnit>
    <TextUnit id="935" loc="948">ὑπέσχετ' ἐν τῇδ' ἡμέρᾳ λείψειν βίον</TextUnit>
    <TextUnit id="936" loc="949">σὺν σοί. πορεύει δ' αὐτὸν ἐκκλήτων ἄπο</TextUnit>
    <TextUnit id="937" loc="950">Πυλάδης δακρύων: σὺν δ' ὁμαρτοῦσιν φίλοι</TextUnit>
    <TextUnit id="938" loc="951">κλαίοντες, οἰκτίροντες: ἔρχεται δέ σοι</TextUnit>
    <TextUnit id="939" loc="952">πικρὸν θέαμα καὶ πρόσοψις ἀθλία.</TextUnit>
    <TextUnit id="940" loc="953">ἀλλ' εὐτρέπιζε φάσγαν' ἢ βρόχον δέρῃ:</TextUnit>
    <TextUnit id="941" loc="954">ὡς δεῖ λιπεῖν σε φέγγος: ἡ εὐγένεια δὲ</TextUnit>
    <TextUnit id="942" loc="955">οὐδέν ς' ἐπωφέλησεν, οὐδ' ὁ Πύθιος</TextUnit>
    <TextUnit id="943" loc="956">τρίποδα καθίζων Φοῖβος, ἀλλ' ἀπώλεσεν.</TextUnit>
    <TextUnit id="944" loc="957">ὦ δυστάλαινα παρθέν', ὡς ξυνηρεφὲς</TextUnit>
    <TextUnit id="945" loc="958">πρόσωπον εἰς γῆν σὸν βαλοῦς' ἄφθογγος εἶ,</TextUnit>
    <TextUnit id="946" loc="959">ὡς εἰς στεναγμοὺς καὶ γόους δραμουμένη.]</TextUnit>
    <TextUnit id="947" loc="960">κατάρχομαι στεναγμόν, ὦ Πελασγία,</TextUnit>
    <TextUnit id="948" loc="961">τιθεῖσα λευκὸν ὄνυχα διὰ παρηίδων,</TextUnit>
    <TextUnit id="949" loc="962">αἱματηρὸν ἄταν,</TextUnit>
    <TextUnit id="950" loc="963">κτύπον τε κρατός, ὃν ἔλαχ' ἁ κατὰ χθονὸς</TextUnit>
    <TextUnit id="951" loc="964">νερτέρων Περσέφασσα καλλίπαις θεά.</TextUnit>
    <TextUnit id="952" loc="965">ἰαχείτω δὲ γᾶ Κυκλωπία,</TextUnit>
    <TextUnit id="953" loc="966">σίδαρον ἐπὶ κάρα τιθεῖσα κούριμον,</TextUnit>
    <TextUnit id="954" loc="967">πήματ' οἴκων.</TextUnit>
    <TextUnit id="955" loc="968">ἔλεος ἔλεος ὅδ' ἔρχεται</TextUnit>
    <TextUnit id="956" loc="969">τῶν θανουμένων ὕπερ,</TextUnit>
    <TextUnit id="957" loc="970">στρατηλατᾶν ̔Ελλάδος ποτ' ὄντων.</TextUnit>
    <TextUnit id="958" loc="971">βέβακε γὰρ βέβακεν, οἴχεται τέκνων</TextUnit>
    <TextUnit id="959" loc="972">πρόπασα γέννα Πέλοπος ὅ τ' ἐπὶ μακαρίοις</TextUnit>
    <TextUnit id="960" loc="973">ζῆλος ὤν ποτ' οἴκοις:</TextUnit>
    <TextUnit id="961" loc="974">φθόνος νιν εἷλε θεόθεν, ἅ τε δυσμενὴς</TextUnit>
    <TextUnit id="962" loc="975">φοινία ψῆφος ἐν πολίταις.</TextUnit>
    <TextUnit id="963" loc="976">ἰὼ ἰώ, πανδάκρυτ' ἐφαμέρων</TextUnit>
    <TextUnit id="964" loc="977">ἔθνη πολύπονα, λεύσσεθ', ὡς παρ' ἐλπίδας</TextUnit>
    <TextUnit id="965" loc="978">μοῖρα βαίνει.</TextUnit>
    <TextUnit id="966" loc="979">ἕτερα δ' ἕτερος ἀμείβεται</TextUnit>
    <TextUnit id="967" loc="980">πήματ' ἐν χρόνῳ μακρῷ:</TextUnit>
    <TextUnit id="968" loc="981">βροτῶν δ' ὁ πᾶς ἀστάθμητος αἰών.</TextUnit>
    <TextUnit id="969" loc="982">μόλοιμι τὰν οὐρανοῦ</TextUnit>
    <TextUnit id="970" loc="983">μέσον χθονός τε τεταμέναν</TextUnit>
    <TextUnit id="971" loc="984">αἰωρήμασι πέτραν,</TextUnit>
    <TextUnit id="972" loc="985">ἁλύσεσιν χρυσέαισι φερομέναν δίναισι,</TextUnit>
    <TextUnit id="973" loc="986">βῶλον ἐξ ̓Ολύμπου,</TextUnit>
    <TextUnit id="974" loc="987">ἵν' ἐν θρήνοισιν ἀναβοάσω</TextUnit>
    <TextUnit id="975" loc="985">γέροντι πατρὶ Ταντάλῳ</TextUnit>
    <TextUnit id="976" loc="986">ὃς ἔτεκεν ἔτεκε γενέτορας ἐμέθεν δόμων,</TextUnit>
    <TextUnit id="977" loc="987">οἳ κατεῖδον ἄτας,</TextUnit>
    <TextUnit id="978" loc="988">ποτανὸν μὲν δίωγμα πώλων</TextUnit>
    <TextUnit id="979" loc="989">τεθριπποβάμονι στόλῳ Πέλοψ ὅτε</TextUnit>
    <TextUnit id="980" loc="990">πελάγεσι διεδίφρευσε, Μυρτίλου φόνον</TextUnit>
    <TextUnit id="981" loc="991">δικὼν ἐς οἶδμα πόντου,</TextUnit>
    <TextUnit id="982" loc="992">λευκοκύμοσιν</TextUnit>
    <TextUnit id="983" loc="993">πρὸς Γεραιστίαις</TextUnit>
    <TextUnit id="984" loc="994">ποντίων σάλων</TextUnit>
    <TextUnit id="985" loc="995">ᾐόσιν ἁρματεύσας.</TextUnit>
    <TextUnit id="986" loc="995">ὅθεν δόμοισι τοῖς ἐμοῖς</TextUnit>
    <TextUnit id="987" loc="996">ἦλθ' ἀρὰ πολύστονος,</TextUnit>
    <TextUnit id="988" loc="997">λόχευμα ποιμνίοισι Μαιάδος τόκου,</TextUnit>
    <TextUnit id="989" loc="998">τὸ χρυσόμαλλον ἀρνὸς ὁπότ'</TextUnit>
    <TextUnit id="990" loc="999">ἐγένετο τέρας ὀλοὸν ὀλοὸν</TextUnit>
    <TextUnit id="991" loc="1000">̓Ατρέος ἱπποβώτα:</TextUnit>
    <TextUnit id="992" loc="1001">ὅθεν ̓́Ερις τό τε πτερωτὸν</TextUnit>
    <TextUnit id="993" loc="1002">ἁλίου μετέβαλεν ἅρμα,</TextUnit>
    <TextUnit id="994" loc="1003">τὰν πρὸς ἑσπέραν κέλευθον</TextUnit>
    <TextUnit id="995" loc="1004">οὐρανοῦ προσαρμόσα-</TextUnit>
    <TextUnit id="996" loc="1005">σα μονόπωλον ἐς ̓Αῶ,</TextUnit>
    <TextUnit id="997" loc="1005">ἑπταπόρου τε δράμημα Πελειάδος</TextUnit>
    <TextUnit id="998" loc="1006">εἰς ὁδὸν ἄλλαν Ζεὺς μεταβάλλει,</TextUnit>
    <TextUnit id="999" loc="1007">τῶνδέ τ' ἀμείβει θανάτους θανά-</TextUnit>
    <TextUnit id="1000" loc="1008">των τά τ' ἐπώνυμα δεῖπνα Θυέστου</TextUnit>
    <TextUnit id="1001" loc="1009">λέκτρα τε Κρήσσας ̓Αερόπας δολί-</TextUnit>
    <TextUnit id="1002" loc="1010">ας δολίοισι γάμοις: τὰ πανύστατα δ'</TextUnit>
    <TextUnit id="1003" loc="1011">εἰς ἐμὲ καὶ γενέταν ἐμὸν ἤλυθε</TextUnit>
    <TextUnit id="1004" loc="1012">δόμων πολυπόνοις ἀνάγκαις.</TextUnit>
    <TextUnit id="1005" loc="1013">καὶ μὴν ὅδε σὸς σύγγονος ἕρπει</TextUnit>
    <TextUnit id="1006" loc="1014">ψήφῳ θανάτου κατακυρωθείς,</TextUnit>
    <TextUnit id="1007" loc="1015">ὅ τε πιστότατος πάντων Πυλάδης,</TextUnit>
    <TextUnit id="1008" loc="1015">ἰσάδελφος ἀνήρ, ἰθύνων</TextUnit>
    <TextUnit id="1009" loc="1016">νοσερὸν κῶλον ̓Ορέστου,</TextUnit>
    <TextUnit id="1010" loc="1017">ποδὶ κηδοσύνῳ παράσειρος.</TextUnit>
    <TextUnit id="1011" loc="1018">οἲ ἐγώ: πρὸ τύμβου γάρ ς' ὁρῶς' ἀναστένω,</TextUnit>
    <TextUnit id="1012" loc="1019">ἀδελφέ, καὶ πάροιθε νερτέρου πυρᾶς.</TextUnit>
    <TextUnit id="1013" loc="1020">οἲ ἐγὼ μάλ' αὖθις: ὥς ς' ἰδοῦς' ἐν ὄμμασιν</TextUnit>
    <TextUnit id="1014" loc="1021">πανυστάτην πρόσοψιν ἐξέστην φρενῶν.</TextUnit>
    <TextUnit id="1015" loc="1022">οὐ σῖγ' ἀφεῖσα τοὺς γυναικείους γόους</TextUnit>
    <TextUnit id="1016" loc="1023">στέρξεις τὰ κρανθέντ'; οἰκτρὰ μὲν τάδ', ἀλλ' ὅμως</TextUnit>
    <TextUnit id="1017" loc="1024">φέρειν ς' ἀνάγκη τὰς παρεστώσας τύχας.</TextUnit>
    <TextUnit id="1018" loc="1025">καὶ πῶς σιωπῶ; φέγγος εἰσορᾶν θεοῦ</TextUnit>
    <TextUnit id="1019" loc="1026">τόδ' οὐκέθ' ἡμῖν τοῖς ταλαιπώροις μέτα.</TextUnit>
    <TextUnit id="1020" loc="1027">σὺ μή μ' ἀπόκτειν': ἅλις ὑπ' ̓Αργείας χερὸς</TextUnit>
    <TextUnit id="1021" loc="1028">τέθνηχ' ὁ τλήμων: τὰ δὲ παρόντ' ἔα κακά.</TextUnit>
    <TextUnit id="1022" loc="1029">ὦ μέλεος ἥβης σῆς, ̓Ορέστα, καὶ πότμου</TextUnit>
    <TextUnit id="1023" loc="1030">θανάτου τ' ἀώρου. ζῆν ἐχρῆν ς', ὅτ' οὐκέτ' εἶ.</TextUnit>
    <TextUnit id="1024" loc="1031">μὴ πρὸς θεῶν μοι περιβάλῃς ἀνανδρίαν,</TextUnit>
    <TextUnit id="1025" loc="1032">ἐς δάκρυα πορθμεύους' ὑπομνήσει κακῶν.</TextUnit>
    <TextUnit id="1026" loc="1033">θανούμεθ': οὐχ οἷόν τε μὴ στένειν κακά.</TextUnit>
    <TextUnit id="1027" loc="1034">πᾶσιν γὰρ οἰκτρὸν ἡ φίλη ψυχὴ βροτοῖς.</TextUnit>
    <TextUnit id="1028" loc="1035">τόδ' ἦμαρ ἡμῖν κύριον: δεῖ δ' ἢ βρόχους</TextUnit>
    <TextUnit id="1029" loc="1036">ἅπτειν κρεμαστοὺς ἢ ξίφος θήγειν χερί.</TextUnit>
    <TextUnit id="1030" loc="1037">σύ νύν μ', ἀδελφέ, μή τις ̓Αργείων κτάνῃ</TextUnit>
    <TextUnit id="1031" loc="1038">ὕβρισμα θέμενος τὸν ̓Αγαμέμνονος γόνον.</TextUnit>
    <TextUnit id="1032" loc="1039">ἅλις τὸ μητρὸς αἷμ' ἔχω: σὲ δ' οὐ κτενῶ,</TextUnit>
    <TextUnit id="1033" loc="1040">ἀλλ' αὐτόχειρι θνῇσχ' ὅτῳ βούλῃ τρόπῳ.</TextUnit>
    <TextUnit id="1034" loc="1041">ἔσται τάδ': οὐδὲν σοῦ ξίφους λελείψομαι.</TextUnit>
    <TextUnit id="1035" loc="1042">ἀλλ' ἀμφιθεῖναι σῇ δέρῃ θέλω χέρας.</TextUnit>
    <TextUnit id="1036" loc="1043">τέρπου κενὴν ὄνησιν, εἰ τερπνὸν τόδε</TextUnit>
    <TextUnit id="1037" loc="1044">θανάτου πέλας βεβῶσι, περιβαλεῖν χέρας.</TextUnit>
    <TextUnit id="1038" loc="1045">ὦ φίλτατ', ὦ ποθεινὸν ἥδιστόν τ' ἔχων</TextUnit>
    <TextUnit id="1039" loc="1046">τῆς σῆς ἀδελφῆς ὄνομα καὶ ψυχὴν μίαν.</TextUnit>
    <TextUnit id="1040" loc="1047">ἔκ τοί με τήξεις: καί ς' ἀμείψασθαι θέλω</TextUnit>
    <TextUnit id="1041" loc="1048">φιλότητι χειρῶν. τί γὰρ ἔτ' αἰδοῦμαι τάλας;</TextUnit>
    <TextUnit id="1042" loc="1049">ὦ στέρν' ἀδελφῆς, ὦ φίλον πρόσπτυγμ' ἐμόν,</TextUnit>
    <TextUnit id="1043" loc="1050">τάδ' ἀντὶ παίδων καὶ γαμηλίου λέχους —</TextUnit>
    <TextUnit id="1044" loc="1051">προσφθέγματ' ἀμφοῖν τοῖς ταλαιπώροις πάρα.</TextUnit>
    <TextUnit id="1045" loc="1052">φεῦ:</TextUnit>
    <TextUnit id="1046" loc="1053">πῶς ἂν ξίφος νὼ ταὐτόν, εἰ θέμις, κτάνοι</TextUnit>
    <TextUnit id="1047" loc="1054">καὶ μνῆμα δέξαιθ' ἕν, κέδρου τεχνάσματα;</TextUnit>
    <TextUnit id="1048" loc="1055">ἥδιστ' ἂν εἴη ταῦθ': ὁρᾷς δὲ δὴ φίλων</TextUnit>
    <TextUnit id="1049" loc="1055">ὡς ἐσπανίσμεθ', ὥστε κοινωνεῖν τάφου.</TextUnit>
    <TextUnit id="1050" loc="1056">οὐδ' εἶφ' ὑπὲρ σοῦ, μὴ θανεῖν σπουδὴν ἔχων,</TextUnit>
    <TextUnit id="1051" loc="1057">Μενέλαος ὁ κακός, ὁ προδότης τοὐμοῦ πατρός;</TextUnit>
    <TextUnit id="1052" loc="1058">οὐδ' ὄμμ' ἔδειξεν, ἀλλ' ἐπὶ σκήπτροις ἔχων</TextUnit>
    <TextUnit id="1053" loc="1059">τὴν ἐλπίδ', εὐλαβεῖτο μὴ σῴζειν φίλους.</TextUnit>
    <TextUnit id="1054" loc="1060">ἀλλ' εἶ' ὅπως γενναῖα καὶ ̓Αγαμέμνονος</TextUnit>
    <TextUnit id="1055" loc="1061">δράσαντε κατθανούμεθ' ἀξιώτατα.</TextUnit>
    <TextUnit id="1056" loc="1062">κἀγὼ μὲν εὐγένειαν ἀποδείξω πόλει,</TextUnit>
    <TextUnit id="1057" loc="1063">παίσας πρὸς ἧπαρ φασγάνῳ: σὲ δ' αὖ χρεὼν</TextUnit>
    <TextUnit id="1058" loc="1064">ὅμοια πράσσειν τοῖς ἐμοῖς τολμήμασιν.</TextUnit>
    <TextUnit id="1059" loc="1065">Πυλάδη, σὺ δ' ἡμῖν τοῦ φόνου γενοῦ βραβεύς,</TextUnit>
    <TextUnit id="1060" loc="1066">καὶ κατθανόντοιν εὖ περίστειλον δέμας</TextUnit>
    <TextUnit id="1061" loc="1067">θάψον τε κοινῇ πρὸς πατρὸς τύμβον φέρων.</TextUnit>
    <TextUnit id="1062" loc="1068">καὶ χαῖρ': ἐπ' ἔργον δ', ὡς ὁρᾷς, πορεύομαι.</TextUnit>
    <TextUnit id="1063" loc="1069">ἐπίσχες. ἓν μὲν πρῶτά σοι μομφὴν ἔχω,</TextUnit>
    <TextUnit id="1064" loc="1070">εἰ ζῆν με χρῄζειν σοῦ θανόντος ἤλπισας.</TextUnit>
    <TextUnit id="1065" loc="1071">τί γὰρ προσήκει κατθανεῖν ς' ἐμοῦ μέτα;</TextUnit>
    <TextUnit id="1066" loc="1072">ἤρου; τί δὲ ζῆν σῆς ἑταιρίας ἄτερ;</TextUnit>
    <TextUnit id="1067" loc="1073">οὐκ ἔκτανες σὴν μητέρ', ὡς ἐγὼ τάλας.</TextUnit>
    <TextUnit id="1068" loc="1074">σὺν σοί γε κοινῇ: ταὐτὰ καὶ πάσχειν με δεῖ.</TextUnit>
    <TextUnit id="1069" loc="1075">ἀπόδος τὸ σῶμα πατρί, μὴ σύνθνῃσκέ μοι.</TextUnit>
    <TextUnit id="1070" loc="1076">σοὶ μὲν γὰρ ἔστι πόλις, ἐμοὶ δ' οὐκ ἔστι δή,</TextUnit>
    <TextUnit id="1071" loc="1077">καὶ δῶμα πατρὸς καὶ μέγας πλούτου λιμήν.</TextUnit>
    <TextUnit id="1072" loc="1078">γάμων δὲ τῆς μὲν δυσπότμου τῆσδ' ἐσφάλης,</TextUnit>
    <TextUnit id="1073" loc="1079">ἥν σοι κατηγγύης' ἑταιρίαν σέβων:</TextUnit>
    <TextUnit id="1074" loc="1080">σὺ δ' ἄλλο λέκτρον παιδοποίησαι λαβών,</TextUnit>
    <TextUnit id="1075" loc="1081">κῆδος δὲ τοὐμὸν καὶ σὸν οὐκέτ' ἔστι δή.</TextUnit>
    <TextUnit id="1076" loc="1082">ἀλλ', ὦ ποθεινὸν ὄμμ' ὁμιλίας ἐμῆς,</TextUnit>
    <TextUnit id="1077" loc="1083">χαῖρ': οὐ γὰρ ἡμῖν ἔστι τοῦτο, σοί γε μήν:</TextUnit>
    <TextUnit id="1078" loc="1084">οἱ γὰρ θανόντες χαρμάτων τητώμεθα.</TextUnit>
    <TextUnit id="1079" loc="1085">ἦ πολὺ λέλειψαι τῶν ἐμῶν βουλευμάτων.</TextUnit>
    <TextUnit id="1080" loc="1086">μήθ' αἷμά μου δέξαιτο κάρπιμον πέδον,</TextUnit>
    <TextUnit id="1081" loc="1087">μὴ λαμπρὸς αἰθήρ, εἴ ς' ἐγὼ προδούς ποτε</TextUnit>
    <TextUnit id="1082" loc="1088">ἐλευθερώσας τοὐμὸν ἀπολίποιμι σέ.</TextUnit>
    <TextUnit id="1083" loc="1089">καὶ συγκατέκτανον γάρ, οὐκ ἀρνήσομαι,</TextUnit>
    <TextUnit id="1084" loc="1090">καὶ πάντ' ἐβούλευς' ὧν σὺ νῦν τίνεις δίκας:</TextUnit>
    <TextUnit id="1085" loc="1091">καὶ ξυνθανεῖν οὖν δεῖ με σοὶ καὶ τῇδ' ὁμοῦ.</TextUnit>
    <TextUnit id="1086" loc="1092">ἐμὴν γὰρ αὐτήν, ἧς γε λέχος ἐπῄνεσα,</TextUnit>
    <TextUnit id="1087" loc="1093">κρίνω δάμαρτα: τί γὰρ ἐρῶ κἀγώ ποτε</TextUnit>
    <TextUnit id="1088" loc="1094">γῆν Δελφίδ' ἐλθὼν Φωκέων ἀκρόπτολιν,</TextUnit>
    <TextUnit id="1089" loc="1095">ὃς πρὶν μὲν ὑμᾶς δυστυχεῖν φίλος παρῆ,</TextUnit>
    <TextUnit id="1090" loc="1096">νῦν δ' οὐκέτ' εἰμὶ δυστυχοῦντί σοι φίλος;</TextUnit>
    <TextUnit id="1091" loc="1097">οὐκ ἔστιν. ἀλλὰ ταῦτα μὲν κἀμοὶ μέλει:</TextUnit>
    <TextUnit id="1092" loc="1098">ἐπεὶ δὲ κατθανούμεθ', ἐς κοινοὺς λόγους</TextUnit>
    <TextUnit id="1093" loc="1099">ἔλθωμεν, ὡς ἂν Μενέλεως συνδυστυχῇ.</TextUnit>
    <TextUnit id="1094" loc="1100">ὦ φίλτατ', εἰ γὰρ τοῦτο κατθάνοιμ' ἰδών.</TextUnit>
    <TextUnit id="1095" loc="1101">πιθοῦ νυν, ἄμμεινόν τε φασγάνου τομάς.</TextUnit>
    <TextUnit id="1096" loc="1102">μενῶ, τὸν ἐχθρὸν εἴ τι τιμωρήσομαι.</TextUnit>
    <TextUnit id="1097" loc="1103">σίγα νυν: ὡς γυναιξὶ πιστεύω βραχύ.</TextUnit>
    <TextUnit id="1098" loc="1104">μηδὲν τρέσῃς τάσδ': ὡς πάρεις' ἡμῖν φίλαι.</TextUnit>
    <TextUnit id="1099" loc="1105">̔Ελένην κτάνωμεν, Μενέλεῳ λύπην πικράν.</TextUnit>
    <TextUnit id="1100" loc="1106">πῶς; τὸ γὰρ ἕτοιμον ἔστιν, εἴ γ' ἔσται καλῶς.</TextUnit>
    <TextUnit id="1101" loc="1107">σφάξαντες. ἐν δόμοις δὲ κρύπτεται σέθεν.</TextUnit>
    <TextUnit id="1102" loc="1108">μάλιστα: καὶ δὴ πάντ' ἀποσφραγίζεται.</TextUnit>
    <TextUnit id="1103" loc="1109">ἀλλ' οὐκέθ', ̔́Αιδην νυμφίον κεκτημένη.</TextUnit>
    <TextUnit id="1104" loc="1110">καὶ πῶς; ἔχει γὰρ βαρβάρους ὀπάονας.</TextUnit>
    <TextUnit id="1105" loc="1111">τίνας; Φρυγῶν γὰρ οὐδέν' ἂν τρέσαιμ' ἐγώ.</TextUnit>
    <TextUnit id="1106" loc="1112">οἵους ἐνόπτρων καὶ μύρων ἐπιστάτας.</TextUnit>
    <TextUnit id="1107" loc="1113">τρυφὰς γὰρ ἥκει δεῦρ' ἔχουσα Τρωικάς;</TextUnit>
    <TextUnit id="1108" loc="1114">ὥσθ' ̔Ελλὰς αὐτῇ σμικρὸν οἰκητήριον.</TextUnit>
    <TextUnit id="1109" loc="1115">οὐδὲν τὸ δοῦλον πρὸς τὸ μὴ δοῦλον γένος.</TextUnit>
    <TextUnit id="1110" loc="1116">καὶ μὴν τόδ' ἔρξας δὶς θανεῖν οὐχ ἅζομαι.</TextUnit>
    <TextUnit id="1111" loc="1117">ἀλλ' οὐδ' ἐγὼ μήν, σοί γε τιμωρούμενος.</TextUnit>
    <TextUnit id="1112" loc="1118">τὸ πρᾶγμα δήλου καὶ πέραιν', ὅπως λέγεις.</TextUnit>
    <TextUnit id="1113" loc="1119">ἔσιμεν ἐς οἴκους δῆθεν ὡς θανούμενοι.</TextUnit>
    <TextUnit id="1114" loc="1120">ἔχω τοσοῦτον, τἀπίλοιπα δ' οὐκ ἔχω.</TextUnit>
    <TextUnit id="1115" loc="1121">γόους πρὸς αὐτὴν θησόμεσθ' ἃ πάσχομεν.</TextUnit>
    <TextUnit id="1116" loc="1122">ὥστ' ἐκδακρῦσαί γ' ἔνδοθεν κεχαρμένην.</TextUnit>
    <TextUnit id="1117" loc="1123">καὶ νῷν παρέσται ταῦθ' ἅπερ κείνῃ τότε.</TextUnit>
    <TextUnit id="1118" loc="1124">ἔπειτ' ἀγῶνα πῶς ἀγωνιούμεθα;</TextUnit>
    <TextUnit id="1119" loc="1125">κρύπτ' ἐν πέπλοισι τοισίδ' ἕξομεν ξίφη.</TextUnit>
    <TextUnit id="1120" loc="1126">πρόσθεν δ' ὀπαδῶν τίς ὄλεθρος γενήσεται;</TextUnit>
    <TextUnit id="1121" loc="1127">ἐκκλῄσομεν σφᾶς ἄλλον ἄλλοσε στέγης.</TextUnit>
    <TextUnit id="1122" loc="1128">καὶ τόν γε μὴ σιγῶντ' ἀποκτείνειν χρεών.</TextUnit>
    <TextUnit id="1123" loc="1129">εἶτ' αὐτὸ δηλοῖ τοὔργον οἷ τείνειν χρεών.</TextUnit>
    <TextUnit id="1124" loc="1130">̔Ελένην φονεύειν: μανθάνω τὸ σύμβολον.</TextUnit>
    <TextUnit id="1125" loc="1131">ἔγνως: ἄκουσον δ' ὡς καλῶς βουλεύομαι.</TextUnit>
    <TextUnit id="1126" loc="1132">εἰ μὲν γὰρ ἐς γυναῖκα σωφρονεστέραν</TextUnit>
    <TextUnit id="1127" loc="1133">ξίφος μεθεῖμεν, δυσκλεὴς ἂν ἦν φόνος:</TextUnit>
    <TextUnit id="1128" loc="1134">νῦν δ' ὑπὲρ ἁπάσης ̔Ελλάδος δώσει δίκην,</TextUnit>
    <TextUnit id="1129" loc="1135">ὧν πατέρας ἔκτειν', ὧν δ' ἀπώλεσεν τέκνα,</TextUnit>
    <TextUnit id="1130" loc="1136">νύμφας τ' ἔθηκεν ὀρφανὰς ξυναόρων.</TextUnit>
    <TextUnit id="1131" loc="1137">ὀλολυγμὸς ἔσται, πῦρ τ' ἀνάψουσιν θεοῖς,</TextUnit>
    <TextUnit id="1132" loc="1138">σοὶ πολλὰ κἀμοὶ κέδν' ἀρώμενοι τυχεῖν,</TextUnit>
    <TextUnit id="1133" loc="1139">κακῆς γυναικὸς οὕνεχ' αἷμ' ἐπράξαμεν.</TextUnit>
    <TextUnit id="1134" loc="1140">ὁ μητροφόντης δ' οὐ καλῇ ταύτην κτανών,</TextUnit>
    <TextUnit id="1135" loc="1141">ἀλλ' ἀπολιπὼν τοῦτ' ἐπὶ τὸ βέλτιον πεσῇ,</TextUnit>
    <TextUnit id="1136" loc="1142">̔Ελένης λεγόμενος τῆς πολυκτόνου φονεύς.</TextUnit>
    <TextUnit id="1137" loc="1143">οὐ δεῖ ποτ', οὐ δεῖ, Μενέλεων μὲν εὐτυχεῖν,</TextUnit>
    <TextUnit id="1138" loc="1144">τὸν σὸν δὲ πατέρα καὶ σὲ κἀδελφὴν θανεῖν,</TextUnit>
    <TextUnit id="1139" loc="1145">μητέρα τε — ἐῶ τοῦτ': οὐ γὰρ εὐπρεπὲς λέγειν —</TextUnit>
    <TextUnit id="1140" loc="1146">δόμους δ' ἔχειν σοὺς δι' ̓Αγαμέμνονος δόρυ</TextUnit>
    <TextUnit id="1141" loc="1147">λαβόντα νύμφην: μὴ γὰρ οὖν ζῴην ἔτι,</TextUnit>
    <TextUnit id="1142" loc="1148">ἢν μὴ 'π' ἐκείνῃ φάσγανον σπασώμεθα.</TextUnit>
    <TextUnit id="1143" loc="1149">ἢν δ' οὖν τὸν ̔Ελένης μὴ κατάσχωμεν φόνον,</TextUnit>
    <TextUnit id="1144" loc="1150">πρήσαντες οἴκους τούσδε κατθανούμεθα.</TextUnit>
    <TextUnit id="1145" loc="1151">ἑνὸς γὰρ οὐ σφαλέντες ἕξομεν κλέος,</TextUnit>
    <TextUnit id="1146" loc="1152">καλῶς θανόντες ἢ καλῶς σεσῳσμένοι.</TextUnit>
    <TextUnit id="1147" loc="1153">πάσαις γυναιξὶν ἀξία στυγεῖν ἔφυ</TextUnit>
    <TextUnit id="1148" loc="1154">ἡ Τυνδαρὶς παῖς, ἣ κατῄσχυνεν γένος.</TextUnit>
    <TextUnit id="1149" loc="1155">φεῦ:</TextUnit>
    <TextUnit id="1150" loc="1156">οὐκ ἔστιν οὐδὲν κρεῖσσον ἢ φίλος σαφής,</TextUnit>
    <TextUnit id="1151" loc="1157">οὐ πλοῦτος, οὐ τυραννίς: ἀλόγιστον δέ τι</TextUnit>
    <TextUnit id="1152" loc="1158">τὸ πλῆθος ἀντάλλαγμα γενναίου φίλου.</TextUnit>
    <TextUnit id="1153" loc="1159">σὺ γὰρ τά τ' εἰς Αἴγισθον ἐξηῦρες κακὰ</TextUnit>
    <TextUnit id="1154" loc="1160">καὶ πλησίον παρῆσθα κινδύνων ἐμοί,</TextUnit>
    <TextUnit id="1155" loc="1160">νῦν τ' αὖ δίδως μοι πολεμίων τιμωρίαν</TextUnit>
    <TextUnit id="1156" loc="1161">κοὐκ ἐκποδὼν εἶ — παύσομαί ς' αἰνῶν, ἐπεὶ</TextUnit>
    <TextUnit id="1157" loc="1162">βάρος τι κἀν τῷδ' ἐστίν, αἰνεῖσθαι λίαν.</TextUnit>
    <TextUnit id="1158" loc="1163">ἐγὼ δὲ πάντως ἐκπνέων ψυχὴν ἐμὴν</TextUnit>
    <TextUnit id="1159" loc="1164">δράσας τι χρῄζω τοὺς ἐμοὺς ἐχθροὺς θανεῖν,</TextUnit>
    <TextUnit id="1160" loc="1165">ἵν' ἀνταναλώσω μὲν οἵ με προύδοσαν,</TextUnit>
    <TextUnit id="1161" loc="1166">στένωσι δ' οἵπερ κἄμ' ἔθηκαν ἄθλιον.</TextUnit>
    <TextUnit id="1162" loc="1167">̓Αγαμέμνονός τοι παῖς πέφυχ', ὃς ̔Ελλάδος</TextUnit>
    <TextUnit id="1163" loc="1168">ἦρξ' ἀξιωθείς, οὐ τύραννος, ἀλλ' ὅμως</TextUnit>
    <TextUnit id="1164" loc="1169">ῥώμην θεοῦ τιν' ἔσχε: ὃν οὐ καταισχυνῶ</TextUnit>
    <TextUnit id="1165" loc="1170">δοῦλον παρασχὼν θάνατον, ἀλλ' ἐλευθέρως</TextUnit>
    <TextUnit id="1166" loc="1171">ψυχὴν ἀφήσω, Μενέλεων δὲ τείσομαι.</TextUnit>
    <TextUnit id="1167" loc="1172">ἑνὸς γὰρ εἰ λαβοίμεθ', εὐτυχοῖμεν ἄν,</TextUnit>
    <TextUnit id="1168" loc="1173">εἴ ποθεν ἄελπτος παραπέσοι σωτηρία</TextUnit>
    <TextUnit id="1169" loc="1174">κτανοῦσι μὴ θανοῦσιν: εὔχομαι τάδε.</TextUnit>
    <TextUnit id="1170" loc="1175">ὃ βούλομαι γάρ, ἡδὺ καὶ διὰ στόμα</TextUnit>
    <TextUnit id="1171" loc="1176">πτηνοῖσι μύθοις ἀδαπάνως τέρψαι φρένα.</TextUnit>
    <TextUnit id="1172" loc="1177">ἐγώ, κασίγνητ', αὐτὸ τοῦτ' ἔχειν δοκῶ,</TextUnit>
    <TextUnit id="1173" loc="1178">σωτηρίαν σοὶ τῷδέ τ' ἐκ τρίτων τ' ἐμοί.</TextUnit>
    <TextUnit id="1174" loc="1179">θεοῦ λέγεις πρόνοιαν. ἀλλὰ ποῦ τόδε;</TextUnit>
    <TextUnit id="1175" loc="1180">ἐπεὶ τὸ συνετόν γ' οἶδα σῇ ψυχῇ παρόν.</TextUnit>
    <TextUnit id="1176" loc="1181">ἄκουε δή νυν: καὶ σὺ δεῦρο νοῦν ἔχε.</TextUnit>
    <TextUnit id="1177" loc="1182">λέγ': ὡς τὸ μέλλειν ἀγάθ' ἔχει τιν' ἡδονήν.</TextUnit>
    <TextUnit id="1178" loc="1183">̔Ελένης κάτοισθα θυγατέρ'; εἰδότ' ἠρόμην.</TextUnit>
    <TextUnit id="1179" loc="1184">οἶδ', ἣν ἔθρεψεν ̔Ερμιόνην μήτηρ ἐμή.</TextUnit>
    <TextUnit id="1180" loc="1185">αὕτη βέβηκε πρὸς Κλυταιμήστρας τάφον.</TextUnit>
    <TextUnit id="1181" loc="1186">τί χρῆμα δράσους'; ὑποτίθης τίν' ἐλπίδα;</TextUnit>
    <TextUnit id="1182" loc="1187">χοὰς κατασπείσους' ὑπὲρ μητρὸς τάφῳ.</TextUnit>
    <TextUnit id="1183" loc="1188">καὶ δὴ τί μοι τοῦτ' εἶπας ἐς σωτηρίαν;</TextUnit>
    <TextUnit id="1184" loc="1189">ξυλλάβεθ' ὅμηρον τήνδ', ὅταν στείχῃ πάλιν.</TextUnit>
    <TextUnit id="1185" loc="1190">τίνος τόδ' εἶπας φάρμακον τρισσοῖς φίλοις;</TextUnit>
    <TextUnit id="1186" loc="1191">̔Ελένης θανούσης, ἤν τι Μενέλεώς σε δρᾷ</TextUnit>
    <TextUnit id="1187" loc="1192">ἢ τόνδε κἀμέ — πᾶν γὰρ ἓν φίλον τόδε —</TextUnit>
    <TextUnit id="1188" loc="1193">λέγ' ὡς φονεύσεις ̔Ερμιόνην: ξίφος δὲ χρὴ</TextUnit>
    <TextUnit id="1189" loc="1194">δέρῃ πρὸς αὐτῇ παρθένου σπάσαντ' ἔχειν.</TextUnit>
    <TextUnit id="1190" loc="1195">κἂν μέν σε σῴζῃ μὴ θανεῖν χρῄζων κόρην</TextUnit>
    <TextUnit id="1191" loc="1196">̔Ελένης Μενέλεως πτῶμ' ἰδὼν ἐν αἵματι,</TextUnit>
    <TextUnit id="1192" loc="1197">μέθες πεπᾶσθαι πατρὶ παρθένου δέμας:</TextUnit>
    <TextUnit id="1193" loc="1198">ἢν δ' ὀξυθύμου μὴ κρατῶν φρονήματος</TextUnit>
    <TextUnit id="1194" loc="1199">κτείνῃ σε, καὶ σὺ σφάζε παρθένου δέρην.</TextUnit>
    <TextUnit id="1195" loc="1200">καί νιν δοκῶ, τὸ πρῶτον ἢν πολὺς παρῇ,</TextUnit>
    <TextUnit id="1196" loc="1201">χρόνῳ μαλάξειν σπλάγχνον: οὔτε γὰρ θρασὺς</TextUnit>
    <TextUnit id="1197" loc="1202">οὔτ' ἄλκιμος πέφυκε. τήνδ' ἡμῖν ἔχω</TextUnit>
    <TextUnit id="1198" loc="1203">σωτηρίας ἔπαλξιν. εἴρηται λόγος.</TextUnit>
    <TextUnit id="1199" loc="1204">ὦ τὰς φρένας μὲν ἄρσενας κεκτημένη,</TextUnit>
    <TextUnit id="1200" loc="1205">τὸ σῶμα δ' ἐν γυναιξὶ θηλείαις πρέπον,</TextUnit>
    <TextUnit id="1201" loc="1206">ὡς ἀξία ζῆν μᾶλλον ἢ θανεῖν ἔφυς.</TextUnit>
    <TextUnit id="1202" loc="1207">Πυλάδη, τοιαύτης ἆρ' ἁμαρτήσῃ τάλας</TextUnit>
    <TextUnit id="1203" loc="1208">γυναικὸς ἢ ζῶν μακάριον κτήσῃ λέχος.</TextUnit>
    <TextUnit id="1204" loc="1209">εἰ γὰρ γένοιτο, Φωκέων δ' ἔλθοι πόλιν</TextUnit>
    <TextUnit id="1205" loc="1210">καλοῖσιν ὑμεναίοισιν ἀξιουμένη.</TextUnit>
    <TextUnit id="1206" loc="1211">ἥξει δ' ἐς οἴκους ̔Ερμιόνη τίνος χρόνου;</TextUnit>
    <TextUnit id="1207" loc="1212">ὡς τἄλλα γ' εἶπας, εἴπερ εὐτυχήσομεν,</TextUnit>
    <TextUnit id="1208" loc="1213">κάλλισθ', ἑλόντες σκύμνον ἀνοσίου πατρός.</TextUnit>
    <TextUnit id="1209" loc="1214">καὶ δὴ πέλας νιν δωμάτων εἶναι δοκῶ:</TextUnit>
    <TextUnit id="1210" loc="1215">τοῦ γὰρ χρόνου τὸ μῆκος αὐτὸ συντρέχει.</TextUnit>
    <TextUnit id="1211" loc="1216">καλῶς: σὺ μέν νυν, σύγγον' ̓Ηλέκτρα, δόμων</TextUnit>
    <TextUnit id="1212" loc="1217">πάρος μένουσα παρθένου δέχου πόδα,</TextUnit>
    <TextUnit id="1213" loc="1218">φύλασσε δ' ἤν τις, πρὶν τελευτηθῇ φόνος,</TextUnit>
    <TextUnit id="1214" loc="1219">ἢ ξύμμαχός τις ἢ κασίγνητος πατρός,</TextUnit>
    <TextUnit id="1215" loc="1220">ἐλθὼν ἐς οἴκους φθῇ, γέγωνέ τ' ἐς δόμους,</TextUnit>
    <TextUnit id="1216" loc="1221">ἢ σανίδα παίσας' ἢ λόγους πέμψας' ἔσω:</TextUnit>
    <TextUnit id="1217" loc="1222">ἡμεῖς δ' ἔσω στείχοντες ἐπὶ τὸν ἔσχατον</TextUnit>
    <TextUnit id="1218" loc="1223">ἀγῶν' ὁπλιζώμεσθα φασγάνῳ χέρας,</TextUnit>
    <TextUnit id="1219" loc="1224">Πυλάδη: σὺ γὰρ δὴ συμπονεῖς ἐμοὶ πόνους.</TextUnit>
    <TextUnit id="1220" loc="1225">ὦ δῶμα ναίων νυκτὸς ὀρφναίας πάτερ,</TextUnit>
    <TextUnit id="1221" loc="1226">καλεῖ ς' ̓Ορέστης παῖς σὸς ἐπίκουρον μολεῖν</TextUnit>
    <TextUnit id="1222" loc="1227">τοῖς δεομένοισι. διὰ σὲ γὰρ πάσχω τάλας</TextUnit>
    <TextUnit id="1223" loc="1228">ἀδίκως: προδέδομαι δ' ὑπὸ κασιγνήτου σέθεν,</TextUnit>
    <TextUnit id="1224" loc="1229">δίκαια πράξας: οὗ θέλω δάμαρθ' ἑλὼν</TextUnit>
    <TextUnit id="1225" loc="1230">κτεῖναι: σὺ δ' ἡμῖν τοῦδε συλλήπτωρ γενοῦ.</TextUnit>
    <TextUnit id="1226" loc="1231">ὦ πάτερ, ἱκοῦ δῆτ', εἰ κλύεις ἔσω χθονὸς</TextUnit>
    <TextUnit id="1227" loc="1232">τέκνων καλούντων, οἳ σέθεν θνῄσκους' ὕπερ.</TextUnit>
    <TextUnit id="1228" loc="1233">ὦ συγγένεια πατρὸς ἐμοῦ, κἀμὰς λιτάς,</TextUnit>
    <TextUnit id="1229" loc="1234">̓Αγάμεμνον, εἰσάκουσον: ἔκσῳσον τέκνα.</TextUnit>
    <TextUnit id="1230" loc="1235">ἔκτεινα μητέρα —    ἡψάμην δ' ἐγὼ ξίφους —</TextUnit>
    <TextUnit id="1231" loc="1236">ἐγὼ δ' † ἐπεβούλευσα † κἀπέλυς' ὄκνου —</TextUnit>
    <TextUnit id="1232" loc="1237">σοί, πάτερ, ἀρήγων.    οὐδ' ἐγὼ προύδωκά σε.</TextUnit>
    <TextUnit id="1233" loc="1238">οὔκουν ὀνείδη τάδε κλύων ῥύσῃ τέκνα;</TextUnit>
    <TextUnit id="1234" loc="1239">δακρύοις κατασπένδω σε.    ἐγὼ δ' οἴκτοισί γε.</TextUnit>
    <TextUnit id="1235" loc="1240">παύσασθε, καὶ πρὸς ἔργον ἐξορμώμεθα.</TextUnit>
    <TextUnit id="1236" loc="1241">εἴπερ γὰρ εἴσω γῆς ἀκοντίζους' ἀραί,</TextUnit>
    <TextUnit id="1237" loc="1242">κλύει. σὺ δ', ὦ Ζεῦ πρόγονε καὶ Δίκης σέβας,</TextUnit>
    <TextUnit id="1238" loc="1243">δότ' εὐτυχῆσαι τῷδ' ἐμοί τε τῇδέ τε:</TextUnit>
    <TextUnit id="1239" loc="1244">τρισσοῖς φίλοις γὰρ εἷς ἀγών, δίκη μία,</TextUnit>
    <TextUnit id="1240" loc="1245">ἢ ζῆν ἅπασιν ἢ — θανεῖν ὀφείλεται.</TextUnit>
    <TextUnit id="1241" loc="1246">Μυκηνίδες ὦ φίλαι,</TextUnit>
    <TextUnit id="1242" loc="1247">τὰ πρῶτα κατὰ Πελασγὸν ἕδος ̓Αργείων.</TextUnit>
    <TextUnit id="1243" loc="1249">τίνα θροεῖς αὐδάν, πότνια; παραμένει</TextUnit>
    <TextUnit id="1244" loc="1250">γὰρ ἔτι σοι τόδ' ἐν Δαναϊδῶν πόλει.</TextUnit>
    <TextUnit id="1245" loc="1251">στῆθ' αἳ μὲν ὑμῶν τόνδ' ἁμαξήρη τρίβον,</TextUnit>
    <TextUnit id="1246" loc="1252">αἳ δ' ἐνθάδ' ἄλλον οἶμον ἐς φρουρὰν δόμων.</TextUnit>
    <TextUnit id="1247" loc="1253">τί δέ με τόδε χρέος ἀπύεις;</TextUnit>
    <TextUnit id="1248" loc="1254">ἔνεπέ μοι, φίλα.</TextUnit>
    <TextUnit id="1249" loc="1255">φόβος ἔχει με μή τις ἐπὶ δώμασι</TextUnit>
    <TextUnit id="1250" loc="1256">σταθεὶς ἐπὶ φοίνιον αἷμα</TextUnit>
    <TextUnit id="1251" loc="1257">πήματα πήμασιν ἐξεύρῃ.</TextUnit>
    <TextUnit id="1252" loc="1258">χωρεῖτ', ἐπειγώμεσθ': ἐγὼ μὲν οὖν τρίβον</TextUnit>
    <TextUnit id="1253" loc="1259">τόνδ' ἐκφυλάξω, τὸν πρὸς ἡλίου βολάς.</TextUnit>
    <TextUnit id="1254" loc="1260">καὶ μὴν ἐγὼ τόνδ', ὃς πρὸς ἑσπέραν φέρει.</TextUnit>
    <TextUnit id="1255" loc="1261">δόχμιά νυν κόρας διάφερ' ὀμμάτων.</TextUnit>
    <TextUnit id="1256" loc="1262">ἐκεῖθεν ἐνθάδ', εἶτα παλινσκοπιὰν</TextUnit>
    <TextUnit id="1257" loc="1265">ἔχομεν, ὡς θροεῖς.</TextUnit>
    <TextUnit id="1258" loc="1266">ἑλίσσετέ νυν βλέφαρα,</TextUnit>
    <TextUnit id="1259" loc="1267">κόραισι δίδοτε πάντα διὰ βοστρύχων.</TextUnit>
    <TextUnit id="1260" loc="1269">ὅδε τις ἐν τρίβῳ προσέρχεται. τίς ὅδ' ἄρ' ἀμ-</TextUnit>
    <TextUnit id="1261" loc="1270">φὶ μέλαθρον πολεῖ σὸν ἀγρότας ἀνήρ;</TextUnit>
    <TextUnit id="1262" loc="1271">ἀπωλόμεσθ' ἄρ', ὦ φίλαι: κεκρυμμένους</TextUnit>
    <TextUnit id="1263" loc="1272">θῆρας ξιφήρεις αὐτίκ' ἐχθροῖσιν φανεῖ.</TextUnit>
    <TextUnit id="1264" loc="1273">ἄφοβος ἔχε: κενός, ὦ φίλα,</TextUnit>
    <TextUnit id="1265" loc="1274">στίβος ὃν οὐ δοκεῖς.</TextUnit>
    <TextUnit id="1266" loc="1275">τί δέ; τὸ σὸν βέβαιον ἔτι μοι μένει;</TextUnit>
    <TextUnit id="1267" loc="1276">δὸς ἀγγελίαν ἀγαθάν τιν',</TextUnit>
    <TextUnit id="1268" loc="1277">εἰ τάδ' ἔρημα τὰ πρόσθ' αὐλᾶς.</TextUnit>
    <TextUnit id="1269" loc="1278">καλῶς τά γ' ἐνθένδ'. ἀλλὰ τἀπὶ σοῦ σκόπει:</TextUnit>
    <TextUnit id="1270" loc="1279">ὡς οὔτις ἡμῖν Δαναϊδῶν πελάζεται.</TextUnit>
    <TextUnit id="1271" loc="1280">ἐς ταὐτὸν ἥκεις: καὶ γὰρ οὐδὲ τῇδ' ὄχλος.</TextUnit>
    <TextUnit id="1272" loc="1281">φέρε νυν ἐν πύλαισιν ἀκοὰν βάλω.</TextUnit>
    <TextUnit id="1273" loc="1284">τί μέλλεθ' οἱ κατ' οἶκον ἐν ἡσυχίᾳ</TextUnit>
    <TextUnit id="1274" loc="1285">σφάγια φοινίσσειν;</TextUnit>
    <TextUnit id="1275" loc="1286">οὐκ εἰσακούους': ὦ τάλαιν' ἐγὼ κακῶν.</TextUnit>
    <TextUnit id="1276" loc="1287">ἆρ' ἐς τὸ κάλλος ἐκκεκώφηται ξίφη;</TextUnit>
    <TextUnit id="1277" loc="1288">τάχα τις ̓Αργείων ἔνοπλος ὁρμήσας</TextUnit>
    <TextUnit id="1278" loc="1290">ποδὶ βοηδρόμῳ μέλαθρα προσμείξει.</TextUnit>
    <TextUnit id="1279" loc="1291">σκέψασθέ νυν ἄμεινον: οὐχ ἕδρας ἀγών:</TextUnit>
    <TextUnit id="1280" loc="1292">ἀλλ' αἳ μὲν ἐνθάδ', αἳ δ' ἐκεῖς' ἑλίσσετε.</TextUnit>
    <TextUnit id="1281" loc="1295">ἀμείβω κέλευθον σκοποῦσα πάντῃ.</TextUnit>
    <TextUnit id="1282" loc="1296">ἰὼ Πελασγὸν ̓́Αργος, ὄλλυμαι κακῶς.</TextUnit>
    <TextUnit id="1283" loc="1297">— ἠκούσαθ'; ἅνδρες χεῖρ' ἔχουσιν ἐν φόνῳ.</TextUnit>
    <TextUnit id="1284" loc="1298">— ̔Ελένης τὸ κώκυμ' ἐστίν, ὡς ἀπεικάσαι.</TextUnit>
    <TextUnit id="1285" loc="1299">ὦ Διός, ὦ Διὸς ἀέναον κράτος,</TextUnit>
    <TextUnit id="1286" loc="1300">ἔλθ' ἐπίκουρος ἐμοῖς φίλοισι πάντως.</TextUnit>
    <TextUnit id="1287" loc="1301">Μενέλαε, θνῄσκω: σὺ δὲ παρών μ' οὐκ ὠφελεῖς.</TextUnit>
    <TextUnit id="1288" loc="1302">φονεύετε, καίνετε,</TextUnit>
    <TextUnit id="1289" loc="1303">ὄλλυτε, δίπτυχα δίστομα φάσγανα</TextUnit>
    <TextUnit id="1290" loc="1304">ἐκ χερὸς ἱέμενοι</TextUnit>
    <TextUnit id="1291" loc="1305">τὰν λιποπάτορα λιπόγαμον, ἃ</TextUnit>
    <TextUnit id="1292" loc="1306">πλείστους ἔκανεν ̔Ελλάνων</TextUnit>
    <TextUnit id="1293" loc="1307">δορὶ παρὰ ποταμὸν ὀλομένους,</TextUnit>
    <TextUnit id="1294" loc="1308">ὅθι δάκρυα δάκρυσιν ἔπεσεν</TextUnit>
    <TextUnit id="1295" loc="1309">σιδαρέοισι βέλεσιν ἀμ-</TextUnit>
    <TextUnit id="1296" loc="1310">φὶ τὰς Σκαμάνδρου δίνας.</TextUnit>
    <TextUnit id="1297" loc="1311">σιγᾶτε σιγᾶτ': ᾐσθόμην κτύπου τινὸς</TextUnit>
    <TextUnit id="1298" loc="1312">κέλευθον ἐσπεσόντος ἀμφὶ δώματα.</TextUnit>
    <TextUnit id="1299" loc="1313">ὦ φίλταται γυναῖκες, ἐς μέσον φόνον</TextUnit>
    <TextUnit id="1300" loc="1314">ἥδ' ̔Ερμιόνη πάρεστι: παύσωμεν βοήν.</TextUnit>
    <TextUnit id="1301" loc="1315">στείχει γὰρ ἐσπεσοῦσα δικτύων βρόχους.</TextUnit>
    <TextUnit id="1302" loc="1316">καλὸν τὸ θήραμ', ἢν ἁλῷ, γενήσεται.</TextUnit>
    <TextUnit id="1303" loc="1317">πάλιν κατάστηθ' ἡσύχῳ μὲν ὄμματι,</TextUnit>
    <TextUnit id="1304" loc="1318">χρόᾳ δ' ἀδήλῳ τῶν δεδραμένων πέρι:</TextUnit>
    <TextUnit id="1305" loc="1319">κἀγὼ σκυθρωποὺς ὀμμάτων ἕξω κόρας,</TextUnit>
    <TextUnit id="1306" loc="1320">ὡς δῆθεν οὐκ εἰδυῖα τἀξειργασμένα.</TextUnit>
    <TextUnit id="1307" loc="1321">ὦ παρθέν', ἥκεις τὸν Κλυταιμήστρας τάφον</TextUnit>
    <TextUnit id="1308" loc="1322">στέψασα καὶ σπείσασα νερτέροις χοάς;</TextUnit>
    <TextUnit id="1309" loc="1323">ἥκω, λαβοῦσα πρευμένειαν. ἀλλά μοι</TextUnit>
    <TextUnit id="1310" loc="1324">φόβος τις εἰσελήλυθ', ἥντιν' ἐν δόμοις</TextUnit>
    <TextUnit id="1311" loc="1325">τηλουρὸς οὖσα δωμάτων κλύω βοήν.</TextUnit>
    <TextUnit id="1312" loc="1326">τί δ'; ἄξι' ἡμῖν τυγχάνει στεναγμάτων.</TextUnit>
    <TextUnit id="1313" loc="1327">εὔφημος ἴσθι: τί δὲ νεώτερον λέγεις;</TextUnit>
    <TextUnit id="1314" loc="1328">θανεῖν ̓Ορέστην κἄμ' ἔδοξε τῇδε γῇ.</TextUnit>
    <TextUnit id="1315" loc="1329">μὴ δῆτ', ἐμοῦ γε συγγενεῖς πεφυκότας.</TextUnit>
    <TextUnit id="1316" loc="1330">ἄραρ': ἀνάγκης δ' ἐς ζυγὸν καθέσταμεν.</TextUnit>
    <TextUnit id="1317" loc="1331">ἦ τοῦδ' ἕκατι καὶ βοὴ κατὰ στέγας;</TextUnit>
    <TextUnit id="1318" loc="1332">ἱκέτης γὰρ ̔Ελένης γόνασι προσπεσὼν βοᾷ —</TextUnit>
    <TextUnit id="1319" loc="1333">τίς; οὐδὲν οἶδα μᾶλλον, ἢν σὺ μὴ λέγῃς.</TextUnit>
    <TextUnit id="1320" loc="1334">τλήμων ̓Ορέστης: μὴ θανεῖν, ἐμοῦ θ' ὕπερ.</TextUnit>
    <TextUnit id="1321" loc="1335">ἐπ' ἀξίοισί τἄρ' ἀνευφημεῖ δόμος.</TextUnit>
    <TextUnit id="1322" loc="1336">περὶ τοῦ γὰρ ἄλλου μᾶλλον ἂν φθέγξαιτό τις;</TextUnit>
    <TextUnit id="1323" loc="1337">ἀλλ' ἐλθὲ καὶ μετάσχες ἱκεσίας φίλοις,</TextUnit>
    <TextUnit id="1324" loc="1338">σῇ μητρὶ προσπεσοῦσα τῇ μέγ' ὀλβίᾳ,</TextUnit>
    <TextUnit id="1325" loc="1339">Μενέλαον ἡμᾶς μὴ θανόντας εἰσιδεῖν.</TextUnit>
    <TextUnit id="1326" loc="1340">ἀλλ', ὦ τραφεῖσα μητρὸς ἐν χεροῖν ἐμῆς,</TextUnit>
    <TextUnit id="1327" loc="1341">οἴκτιρον ἡμᾶς κἀπικούφισον κακῶν.</TextUnit>
    <TextUnit id="1328" loc="1342">ἴθ' εἰς ἀγῶνα δεῦρ', ἐγὼ δ' ἡγήσομαι:</TextUnit>
    <TextUnit id="1329" loc="1343">σωτηρίας γὰρ τέρμ' ἔχεις ἡμῖν μόνη.</TextUnit>
    <TextUnit id="1330" loc="1344">ἰδού, διώκω τὸν ἐμὸν ἐς δόμους πόδα.</TextUnit>
    <TextUnit id="1331" loc="1345">σώθηθ' ὅσον γε τοὐπ' ἐμέ.    ὦ κατὰ στέγας</TextUnit>
    <TextUnit id="1332" loc="1346">φίλοι ξιφήρεις, οὐχὶ συλλήψεσθ' ἄγραν;</TextUnit>
    <TextUnit id="1333" loc="1347">οἲ ἐγώ: τίνας τούσδ' εἰσορῶ;    σιγᾶν χρεών:</TextUnit>
    <TextUnit id="1334" loc="1348">ἡμῖν γὰρ ἥκεις, οὐχὶ σοί, σωτηρία.</TextUnit>
    <TextUnit id="1335" loc="1349">ἔχεσθ' ἔχεσθε: φάσγανον δὲ πρὸς δέρῃ</TextUnit>
    <TextUnit id="1336" loc="1350">βάλλοντες ἡσυχάζεθ', ὡς εἰδῇ τόδε</TextUnit>
    <TextUnit id="1337" loc="1351">Μενέλαος, οὕνεκ' ἄνδρας, οὐ Φρύγας κακούς,</TextUnit>
    <TextUnit id="1338" loc="1352">εὑρὼν ἔπραξεν οἷα χρὴ πράσσειν κακούς.</TextUnit>
    <TextUnit id="1339" loc="1353">— ἰὼ ἰὼ φίλαι,</TextUnit>
    <TextUnit id="1340" loc="1354">κτύπον ἐγείρετε, κτύπον καὶ βοὰν</TextUnit>
    <TextUnit id="1341" loc="1355">πρὸ μελάθρων, ὅπως ὁ πραχθεὶς φόνος</TextUnit>
    <TextUnit id="1342" loc="1355">μὴ δεινὸν ̓Αργείοισιν ἐμβάλῃ φόβον,</TextUnit>
    <TextUnit id="1343" loc="1356">βοηδρομῆσαι πρὸς δόμους τυραννικούς,</TextUnit>
    <TextUnit id="1344" loc="1357">πρὶν ἐτύμως ἴδω τὸν ̔Ελένας φόνον</TextUnit>
    <TextUnit id="1345" loc="1358">καθαιμακτὸν ἐν δόμοις κείμενον,</TextUnit>
    <TextUnit id="1346" loc="1359">ἢ καὶ λόγον του προσπόλων πυθώμεθα:</TextUnit>
    <TextUnit id="1347" loc="1360">τὰ μὲν γὰρ οἶδα συμφορᾶς, τὰ δ' οὐ σαφῶς.</TextUnit>
    <TextUnit id="1348" loc="1361">— διὰ δίκας ἔβα θεῶν</TextUnit>
    <TextUnit id="1349" loc="1362">νέμεσις ἐς ̔Ελέναν.</TextUnit>
    <TextUnit id="1350" loc="1363">δακρύοισι γὰρ ̔Ελλάδ' ἅπασαν ἔπλησε,</TextUnit>
    <TextUnit id="1351" loc="1364">διὰ τὸν ὀλόμενον ὀλόμενον ̓Ιδαῖον</TextUnit>
    <TextUnit id="1352" loc="1365">Πάριν, ὃς ἄγαγ' ̔Ελλάδ' εἰς ̓́Ιλιον.</TextUnit>
    <TextUnit id="1353" loc="1366">ἀλλὰ κτυπεῖ γὰρ κλῇθρα βασιλείων δόμων,</TextUnit>
    <TextUnit id="1354" loc="1367">σιγήσατ': ἔξω γάρ τις ἐκβαίνει Φρυγῶν,</TextUnit>
    <TextUnit id="1355" loc="1368">οὗ πευσόμεσθα τἀν δόμοις ὅπως ἔχει.</TextUnit>
    <TextUnit id="1356" loc="1369">̓Αργέϊον ξίφος ἐκ θανάτου πέφευγα</TextUnit>
    <TextUnit id="1357" loc="1370">βαρβάροις ἐν εὐμάρι-</TextUnit>
    <TextUnit id="1358" loc="1371">σιν, κεδρωτὰ παστάδων ὑπὲρ τέραμνα</TextUnit>
    <TextUnit id="1359" loc="1372">Δωρικάς τε τριγλύφους,</TextUnit>
    <TextUnit id="1360" loc="1373">φροῦδα φροῦδα, γᾶ γᾶ,</TextUnit>
    <TextUnit id="1361" loc="1374">βαρβάροισι δρασμοῖς.</TextUnit>
    <TextUnit id="1362" loc="1375">αἰαῖ:</TextUnit>
    <TextUnit id="1363" loc="1376">πᾷ φύγω, ξέναι, πολιὸν αἰθέρ' ἀμ-</TextUnit>
    <TextUnit id="1364" loc="1377">πτάμενος ἢ πόντον, ̓Ωκεανὸς ὃν</TextUnit>
    <TextUnit id="1365" loc="1378">ταυρόκρανος ἀγκάλαις</TextUnit>
    <TextUnit id="1366" loc="1379">ἑλίσσων κυκλοῖ χθόνα;</TextUnit>
    <TextUnit id="1367" loc="1380">τί δ' ἔστιν, ̔Ελένης πρόσπολ'. ̓Ιδαῖον κάρα;</TextUnit>
    <TextUnit id="1368" loc="1381">̓́Ιλιον ̓́Ιλιον, ὤμοι μοι,</TextUnit>
    <TextUnit id="1369" loc="1382">Φρύγιον ἄστυ καὶ καλλίβωλον ̓́Ι-</TextUnit>
    <TextUnit id="1370" loc="1383">δας ὄρος ἱερόν, ὥς ς' ὀλόμενον στένω</TextUnit>
    <TextUnit id="1371" loc="1384">ἁρμάτειον ἁρμάτειον μέλος</TextUnit>
    <TextUnit id="1372" loc="1385">βαρβάρῳ βοᾷ δι' ὀρνιθόγονον</TextUnit>
    <TextUnit id="1373" loc="1386">ὄμμα κυκνοπτέρου καλλοσύνας, Λήδας</TextUnit>
    <TextUnit id="1374" loc="1387">σκύμνου, δυσελένας</TextUnit>
    <TextUnit id="1375" loc="1388">δυσελένας,</TextUnit>
    <TextUnit id="1376" loc="1389">ξεστῶν περγάμων ̓Απολλωνίων</TextUnit>
    <TextUnit id="1377" loc="1390">ἐρινύν: ὀττοτοῖ:</TextUnit>
    <TextUnit id="1378" loc="1390">ἰαλέμων ἰαλέμων</TextUnit>
    <TextUnit id="1379" loc="1391">Δαρδανία τλᾶμον Γανυμήδεος</TextUnit>
    <TextUnit id="1380" loc="1392">ἱπποσύνᾳ, Διὸς εὐνέτα.</TextUnit>
    <TextUnit id="1381" loc="1393">σαφῶς λέγ' ἡμῖν αὔθ' ἕκαστα τἀν δόμοις.</TextUnit>
    <TextUnit id="1382" loc="1394">τὰ γὰρ πρὶν οὐκ εὔγνωστα συμβαλοῦς' ἔχω.</TextUnit>
    <TextUnit id="1383" loc="1395">αἴλινον αἴλινον ἀρχὰν θανάτου</TextUnit>
    <TextUnit id="1384" loc="1396">βάρβαροι λέγουσιν, αἰαῖ,</TextUnit>
    <TextUnit id="1385" loc="1397">̓Ασιάδι φωνᾷ, βασιλέων</TextUnit>
    <TextUnit id="1386" loc="1398">ὅταν αἷμα χυθῇ κατὰ γᾶν ξίφεσιν</TextUnit>
    <TextUnit id="1387" loc="1399">σιδαρέοισιν ̔́Αιδα.</TextUnit>
    <TextUnit id="1388" loc="1400">ἦλθον ἐς δόμους, ἵν' αὔθ' ἕ-</TextUnit>
    <TextUnit id="1389" loc="1401">καστά σοι λέγω, λέοντες</TextUnit>
    <TextUnit id="1390" loc="1402">̔́Ελλανες δύο διδύμω:</TextUnit>
    <TextUnit id="1391" loc="1403">τῷ μὲν ὁ στρατηλάτας πατὴρ ἐκλῄζεθ',</TextUnit>
    <TextUnit id="1392" loc="1404">ὃ δὲ παῖς Στροφίου, κακόμητις ἀνήρ,</TextUnit>
    <TextUnit id="1393" loc="1405">οἷος ̓Οδυσσεύς, σιγᾷ δόλιος,</TextUnit>
    <TextUnit id="1394" loc="1405">πιστὸς δὲ φίλοις, θρασὺς εἰς ἀλκάν,</TextUnit>
    <TextUnit id="1395" loc="1406">ξυνετὸς πολέμου, φόνιός τε δράκων.</TextUnit>
    <TextUnit id="1396" loc="1407">ἔρροι τᾶς ἡσύχου</TextUnit>
    <TextUnit id="1397" loc="1408">προνοίας κακοῦργος ὤν.</TextUnit>
    <TextUnit id="1398" loc="1409">οἳ δὲ πρὸς θρόνους ἔσω</TextUnit>
    <TextUnit id="1399" loc="1410">μολόντες ἇς ἔγημ' ὁ τοξότας Πάρις</TextUnit>
    <TextUnit id="1400" loc="1410">γυναικός, ὄμμα δακρύοις</TextUnit>
    <TextUnit id="1401" loc="1411">πεφυρμένοι, ταπεινοὶ</TextUnit>
    <TextUnit id="1402" loc="1412">ἕζονθ', ὃ μὲν τὸ κεῖθεν, ὃ δὲ</TextUnit>
    <TextUnit id="1403" loc="1413">τὸ κεῖθεν, ἄλλος ἄλλοθεν πεφραγμένοι.</TextUnit>
    <TextUnit id="1404" loc="1414">περὶ δὲ γόνυ χέρας ἱκεσίους ἔβαλον ἔβαλον</TextUnit>
    <TextUnit id="1405" loc="1415">̔Ελένας ἄμφω.</TextUnit>
    <TextUnit id="1406" loc="1416">ἀνὰ δὲ δρομάδες ἔθορον ἔθορον</TextUnit>
    <TextUnit id="1407" loc="1417">ἀμφίπολοι Φρύγες:</TextUnit>
    <TextUnit id="1408" loc="1418">προσεῖπε δ' ἄλλος ἄλλον ἐν φόβῳ πεσών,</TextUnit>
    <TextUnit id="1409" loc="1419">μή τις εἴη δόλος.</TextUnit>
    <TextUnit id="1410" loc="1420">κἀδόκει τοῖς μὲν οὔ,</TextUnit>
    <TextUnit id="1411" loc="1421">τοῖς δ' ἐς ἀρκυστάταν</TextUnit>
    <TextUnit id="1412" loc="1422">μηχανὰν ἐμπλέκειν</TextUnit>
    <TextUnit id="1413" loc="1423">παῖδα τὰν Τυνδαρίδ' ὁ</TextUnit>
    <TextUnit id="1414" loc="1424">μητροφόντας δράκων.</TextUnit>
    <TextUnit id="1415" loc="1425">σὺ δ' ἦσθα ποῦ τότ'; ἢ πάλαι φεύγεις φόβῳ,</TextUnit>
    <TextUnit id="1416" loc="1426">Φρυγίοις ἔτυχον Φρυγίοισι νόμοις</TextUnit>
    <TextUnit id="1417" loc="1427">παρὰ βόστρυχον αὔραν αὔραν</TextUnit>
    <TextUnit id="1418" loc="1428">̔Ελένας ̔Ελένας εὐπαγεῖ</TextUnit>
    <TextUnit id="1419" loc="1429">κύκλῳ πτερίνῳ πρὸ παρηίδος</TextUnit>
    <TextUnit id="1420" loc="1430">ἀίσσων βαρβάροις νόμοισιν.</TextUnit>
    <TextUnit id="1421" loc="1431">ἃ δὲ λίνον ἠλακάτᾳ</TextUnit>
    <TextUnit id="1422" loc="1432">δακτύλοις ἕλισσεν,</TextUnit>
    <TextUnit id="1423" loc="1433">νῆμα δ' ἵετο πέδῳ,</TextUnit>
    <TextUnit id="1424" loc="1434">σκύλων Φρυγίων ἐπὶ τύμβον ἀγάλ-</TextUnit>
    <TextUnit id="1425" loc="1435">ματα συστολίσαι χρῄζουσα λίνῳ,</TextUnit>
    <TextUnit id="1426" loc="1436">φάρεα πορφύρεα, δῶρα Κλυταιμήστρᾳ.</TextUnit>
    <TextUnit id="1427" loc="1437">προσεῖπεν δ' ̓Ορέστας</TextUnit>
    <TextUnit id="1428" loc="1438">Λάκαιναν κόραν: ὦ</TextUnit>
    <TextUnit id="1429" loc="1439">Διὸς παῖ, θὲς ἴχνος</TextUnit>
    <TextUnit id="1430" loc="1440">πέδῳ δεῦρ' ἀποστᾶσα κλισμοῦ,</TextUnit>
    <TextUnit id="1431" loc="1441">Πέλοπος ἐπὶ προπάτορος ἕδραν</TextUnit>
    <TextUnit id="1432" loc="1442">παλαιᾶς ἑστίας,</TextUnit>
    <TextUnit id="1433" loc="1443">ἵν' εἰδῇς λόγους ἐμούς. —</TextUnit>
    <TextUnit id="1434" loc="1444">ἄγει δ' ἄγει νιν: ἃ δ' ἐφείπετ',</TextUnit>
    <TextUnit id="1435" loc="1445">οὐ πρόμαντις ὧν ἔμελλεν:</TextUnit>
    <TextUnit id="1436" loc="1446">ὁ δὲ συνεργὸς ἄλλ' ἔπρασς'</TextUnit>
    <TextUnit id="1437" loc="1447">ἰὼν κακὸς Φωκεύς:</TextUnit>
    <TextUnit id="1438" loc="1448">οὐκ ἐκποδὼν ἴτ'; ἀλλ' ἀεὶ κακοὶ Φρύγες.</TextUnit>
    <TextUnit id="1439" loc="1449">ἔκλῃσε δ' ἄλλον ἄλλος' ἐν</TextUnit>
    <TextUnit id="1440" loc="1450">στέγαισι: τοὺς μὲν ἐν σταθμοῖ-</TextUnit>
    <TextUnit id="1441" loc="1451">σιν ἱππικοῖσι, τοὺς δ' ἐν ἐξ-</TextUnit>
    <TextUnit id="1442" loc="1450">έδραισι, τοὺς δ' ἐκεῖς' ἐκεῖθεν ἄλλον ἄλ-</TextUnit>
    <TextUnit id="1443" loc="1451">λοσε διαρμόσας ἀποπρὸ δεσποίνας.</TextUnit>
    <TextUnit id="1444" loc="1452">τί τοὐπὶ τῷδε συμφορᾶς ἐγίγνετο;</TextUnit>
    <TextUnit id="1445" loc="1453">̓Ιδαία μᾶτερ</TextUnit>
    <TextUnit id="1446" loc="1454">μᾶτερ ὀβρίμα ὀβρίμα,</TextUnit>
    <TextUnit id="1447" loc="1455">αἰαὶ φονίων παθέων ἀνόμων</TextUnit>
    <TextUnit id="1448" loc="1456">τε κακῶν ἅπερ ἔδρακον ἔδρακον</TextUnit>
    <TextUnit id="1449" loc="1457">ἐν δόμοις τυράννων.</TextUnit>
    <TextUnit id="1450" loc="1458">ἀμφιπορφυρέων πέπλων</TextUnit>
    <TextUnit id="1451" loc="1459">ὑπὸ σκότου ξίφη σπάσα-</TextUnit>
    <TextUnit id="1452" loc="1460">ντες ἄλλος ἄλλος' ἐν χεροῖν</TextUnit>
    <TextUnit id="1453" loc="1461">δίνασεν ὄμμα, μή τις παρὼν τύχοι.</TextUnit>
    <TextUnit id="1454" loc="1460">ὡς κάπροι δ' ὀρέστεροι γυ-</TextUnit>
    <TextUnit id="1455" loc="1461">ναικὸς ἀντίοι σταθέντες</TextUnit>
    <TextUnit id="1456" loc="1462">ἐννέπουσι: Κατθανῇ</TextUnit>
    <TextUnit id="1457" loc="1463">κατθανῇ,</TextUnit>
    <TextUnit id="1458" loc="1464">κακός ς' ἀποκτείνει πόσις,</TextUnit>
    <TextUnit id="1459" loc="1465">κασιγνήτου προδοὺς</TextUnit>
    <TextUnit id="1460" loc="1466">ἐν ̓́Αργει θανεῖν γόνον.</TextUnit>
    <TextUnit id="1461" loc="1465">ἃ δ' ἀνίαχεν ἴ-</TextUnit>
    <TextUnit id="1462" loc="1466">αχεν: ̓́Ωμοι μοι.</TextUnit>
    <TextUnit id="1463" loc="1467">λευκὸν δ' ἐμβαλοῦσα πῆχυν στέρνοις</TextUnit>
    <TextUnit id="1464" loc="1468">κτύπησε κρᾶτα μέλεον πλαγᾷ:</TextUnit>
    <TextUnit id="1465" loc="1469">φυγᾷ δὲ ποδὶ τὸ χρυσεοσάνδαλον</TextUnit>
    <TextUnit id="1466" loc="1470">ἴχνος ἔφερεν ἔφερεν: ἐς</TextUnit>
    <TextUnit id="1467" loc="1471">κόμας δὲ δακτύλους δικὼν ̓Ορέστας,</TextUnit>
    <TextUnit id="1468" loc="1470">Μυκηνίδ' ἀρβύλαν προβάς,</TextUnit>
    <TextUnit id="1469" loc="1471">ὤμοις ἀριστεροῖσιν ἀνακλάσας δέρην,</TextUnit>
    <TextUnit id="1470" loc="1472">παίειν λαιμῶν ἔμελ-</TextUnit>
    <TextUnit id="1471" loc="1472b">λεν εἴσω μέλαν ξίφος.</TextUnit>
    <TextUnit id="1472" loc="1473">ποῦ δ' ἦτ' ἀμύνειν οἱ κατὰ στέγας Φρύγες;</TextUnit>
    <TextUnit id="1473" loc="1474">ἰαχᾷ</TextUnit>
    <TextUnit id="1474" loc="1475">δόμων θύρετρα καὶ σταθμοὺς</TextUnit>
    <TextUnit id="1475" loc="1476">μοχλοῖσιν ἐκβαλόντες, ἔνθ' ἐμίμνομεν,</TextUnit>
    <TextUnit id="1476" loc="1475">βοηδρομοῦμεν ἄλλος ἄλλοθεν στέγης,</TextUnit>
    <TextUnit id="1477" loc="1476">ὃ μὲν πέτρους, ὃ δ' ἀγκύλας,</TextUnit>
    <TextUnit id="1478" loc="1477">ὃ δὲ ξίφος πρόκωπον ἐν χεροῖν ἔχων.</TextUnit>
    <TextUnit id="1479" loc="1478">ἔναντα δ' ἦλθε Πυλάδης</TextUnit>
    <TextUnit id="1480" loc="1479">ἀλίαστος, οἷος οἷος ̔́Εκ-</TextUnit>
    <TextUnit id="1481" loc="1480">τωρ ὁ Φρύγιος ἢ τρικόρυθος Αἴας,</TextUnit>
    <TextUnit id="1482" loc="1481">ὃν εἶδον εἶδον ἐν πύλαις</TextUnit>
    <TextUnit id="1483" loc="1482">Πριαμίσι: φασγάνων δ' ἀκμὰς</TextUnit>
    <TextUnit id="1484" loc="1483">συνήψαμεν.</TextUnit>
    <TextUnit id="1485" loc="1484">δὴ τότε διαπρεπεῖς τότ' ἐγένοντο Φρύγες,</TextUnit>
    <TextUnit id="1486" loc="1485">ὅσον ̓́Αρεως ἀλκὰν</TextUnit>
    <TextUnit id="1487" loc="1485">ἥσσονες ̔Ελλάδος ἐγενόμεθ' αἰχμᾶς,</TextUnit>
    <TextUnit id="1488" loc="1486">ὃ μὲν οἰχόμενος φυγάς, ὃ δὲ νέκυς ὤν,</TextUnit>
    <TextUnit id="1489" loc="1487">ὃ δὲ τραῦμα φέρων, ὃ δὲ λισσόμενος,</TextUnit>
    <TextUnit id="1490" loc="1488">θανάτου προβολάν:</TextUnit>
    <TextUnit id="1491" loc="1489">ὑπὸ σκότον δ' ἐφεύγομεν:</TextUnit>
    <TextUnit id="1492" loc="1490">νεκροὶ δ' ἔπιπτον, οἳ δ' ἔμελλον, οἳ δ' ἔκειντ'.</TextUnit>
    <TextUnit id="1493" loc="1490">ἔμολε δ' ἁ τάλαιν' ̔Ερμιόνα δόμους</TextUnit>
    <TextUnit id="1494" loc="1491">ἐπὶ φόνῳ χαμαιπετεῖ ματρός, ἅ</TextUnit>
    <TextUnit id="1495" loc="1492">νιν ἔτεκεν τλάμων.</TextUnit>
    <TextUnit id="1496" loc="1493">ἄθυρσοι δ'</TextUnit>
    <TextUnit id="1497" loc="1494">οἷά νιν δραμόντε Βάκχαι</TextUnit>
    <TextUnit id="1498" loc="1495">σκύμνον ἐν χεροῖν ὀρείαν</TextUnit>
    <TextUnit id="1499" loc="1496">ξυνήρπασαν: πάλιν δὲ τὰν Διὸς κόραν</TextUnit>
    <TextUnit id="1500" loc="1497">ἐπὶ σφαγὰν ἔτεινον: ἃ δ'</TextUnit>
    <TextUnit id="1501" loc="1498">ἐκ θαλάμων</TextUnit>
    <TextUnit id="1502" loc="1495">ἐγένετο διαπρὸ δωμάτων</TextUnit>
    <TextUnit id="1503" loc="1496">ἄφαντος, ὦ Ζεῦ καὶ γᾶ</TextUnit>
    <TextUnit id="1504" loc="1497">καὶ φῶς καὶ νύξ,</TextUnit>
    <TextUnit id="1505" loc="1498">ἤτοι φαρμάκοισιν ἢ</TextUnit>
    <TextUnit id="1506" loc="1499">μάγων τέχναις ἢ θεῶν κλοπαῖς.</TextUnit>
    <TextUnit id="1507" loc="1500">τὰ δ' ὕστερ' οὐκέτ' οἶδα: δρα-</TextUnit>
    <TextUnit id="1508" loc="1501">πέτην γὰρ ἐξέκλεπτον ἐκ δόμων πόδα.</TextUnit>
    <TextUnit id="1509" loc="1500">πολύπονα δὲ πολύπονα πάθεα</TextUnit>
    <TextUnit id="1510" loc="1501">Μενέλεως ἀνασχόμενος ἀνόνητον ἀ-</TextUnit>
    <TextUnit id="1511" loc="1502">πὸ Τροίας ἔλαβε τὸν ̔Ελένας γάμον.</TextUnit>
    <TextUnit id="1512" loc="1503">καὶ μὴν ἀμείβει καινὸν ἐκ καινῶν τόδε:</TextUnit>
    <TextUnit id="1513" loc="1504">ξιφηφόρον γὰρ εἰσορῶ πρὸ δωμάτων</TextUnit>
    <TextUnit id="1514" loc="1505">βαίνοντ' ̓Ορέστην ἐπτοημένῳ ποδί.</TextUnit>
    <TextUnit id="1515" loc="1506">ποῦ 'στιν οὗτος ὃς πέφευγεν ἐκ δόμων τοὐμὸν ξίφος;</TextUnit>
    <TextUnit id="1516" loc="1507">προσκυνῶ ς', ἄναξ, νόμοισι βαρβάροισι προσπίτνων.</TextUnit>
    <TextUnit id="1517" loc="1508">οὐκ ἐν ̓Ιλίῳ τάδ' ἐστίν, ἀλλ' ἐν ̓Αργείᾳ χθονί.</TextUnit>
    <TextUnit id="1518" loc="1509">πανταχοῦ ζῆν ἡδὺ μᾶλλον ἢ θανεῖν τοῖς σώφροσιν.</TextUnit>
    <TextUnit id="1519" loc="1510">οὔτι που κραυγὴν ἔθηκας Μενέλεῳ βοηδρομεῖν;</TextUnit>
    <TextUnit id="1520" loc="1511">σοὶ μὲν οὖν ἔγωγ' ἀμύνειν: ἀξιώτερος γὰρ εἶ.</TextUnit>
    <TextUnit id="1521" loc="1512">ἐνδίκως ἡ Τυνδάρειος ἆρα παῖς διώλετο;</TextUnit>
    <TextUnit id="1522" loc="1513">ἐνδικώτατ', εἴ γε λαιμοὺς εἶχε τριπτύχους θανεῖν.</TextUnit>
    <TextUnit id="1523" loc="1514">δειλίᾳ γλώσσῃ χαρίζῃ, τἄνδον οὐχ οὕτω φρονῶν.</TextUnit>
    <TextUnit id="1524" loc="1515">οὐ γάρ, ἥτις ̔Ελλάδ' αὐτοῖς Φρυξὶ διελυμήνατο;</TextUnit>
    <TextUnit id="1525" loc="1516">ὄμοσον — εἰ δὲ μή, κτενῶ σε — μὴ λέγειν ἐμὴν χάριν.</TextUnit>
    <TextUnit id="1526" loc="1517">τὴν ἐμὴν ψυχὴν κατώμος', ἣν ἂν εὐορκοῖμ' ἐγώ.</TextUnit>
    <TextUnit id="1527" loc="1518">ὧδε κἀν Τροίᾳ σίδηρος πᾶσι Φρυξὶν ἦν φόβος;</TextUnit>
    <TextUnit id="1528" loc="1519">ἄπεχε φάσγανον: πέλας γὰρ δεινὸν ἀνταυγεῖ φόνον.</TextUnit>
    <TextUnit id="1529" loc="1520">μὴ πέτρος γένῃ δέδοικας ὥστε Γοργόν' εἰσιδών;</TextUnit>
    <TextUnit id="1530" loc="1521">μὴ μὲν οὖν νεκρός: τὸ Γοργοῦς δ' οὐ κάτοιδ' ἐγὼ κάρα.</TextUnit>
    <TextUnit id="1531" loc="1522">δοῦλος ὢν φοβῇ τὸν ̔́Αιδην, ὅς ς' ἀπαλλάξει κακῶν;</TextUnit>
    <TextUnit id="1532" loc="1523">πᾶς ἀνήρ, κἂν δοῦλος ᾖ τις, ἥδεται τὸ φῶς ὁρῶν.</TextUnit>
    <TextUnit id="1533" loc="1524">εὖ λέγεις: σῴζει σε σύνεσις. ἀλλὰ βαῖν' ἔσω δόμων.</TextUnit>
    <TextUnit id="1534" loc="1525">οὐκ ἄρα κτενεῖς με;    ἀφεῖσαι.    καλὸν ἔπος λέγεις τόδε.</TextUnit>
    <TextUnit id="1535" loc="1526">ἀλλὰ μεταβουλευσόμεσθα.    τοῦτο δ' οὐ καλῶς λέγεις.</TextUnit>
    <TextUnit id="1536" loc="1527">μῶρος, εἰ δοκεῖς με τλῆναι σὴν καθαιμάξαι δέρην:</TextUnit>
    <TextUnit id="1537" loc="1528">οὔτε γὰρ γυνὴ πέφυκας — οὔτ' ἐν ἀνδράσιν σύ γ' εἶ.</TextUnit>
    <TextUnit id="1538" loc="1529">τοῦ δὲ μὴ στῆσαί σε κραυγὴν οὕνεκ' ἐξῆλθον δόμων:</TextUnit>
    <TextUnit id="1539" loc="1530">ὀξὺ γὰρ βοῆς ἀκοῦσαν ̓́Αργος ἐξεγείρεται.</TextUnit>
    <TextUnit id="1540" loc="1531">Μενέλεων δ' οὐ τάρβος ἡμῖν ἀναλαβεῖν ἔσω ξίφους:</TextUnit>
    <TextUnit id="1541" loc="1532">ἀλλ' ἴτω ξανθοῖς ἐπ' ὤμων βοστρύχοις γαυρούμενος:</TextUnit>
    <TextUnit id="1542" loc="1533">εἰ γὰρ ̓Αργείους ἐπάξει τοῖσδε δώμασιν λαβών,</TextUnit>
    <TextUnit id="1543" loc="1534">τὸν ̔Ελένης φόνον διώκων, κἀμὲ μὴ σῴζειν θέλει</TextUnit>
    <TextUnit id="1544" loc="1535">σύγγονόν τ' ἐμὴν Πυλάδην τε τὸν τάδε ξυνδρῶντά μοι,</TextUnit>
    <TextUnit id="1545" loc="1536">παρθένον τε καὶ δάμαρτα δύο νεκρὼ κατόψεται.</TextUnit>
    <TextUnit id="1546" loc="1537">— ἰὼ ἰὼ τύχα,</TextUnit>
    <TextUnit id="1547" loc="1538">ἕτερον εἰς ἀγῶν', ἕτερον αὖ δόμος</TextUnit>
    <TextUnit id="1548" loc="1539">φοβερὸν ἀμφὶ τοὺς ̓Ατρείδας πίτνει.</TextUnit>
    <TextUnit id="1549" loc="1540">— τί δρῶμεν; ἀγγέλλωμεν ἐς πόλιν τάδε;</TextUnit>
    <TextUnit id="1550" loc="1540">ἢ σῖγ' ἔχωμεν; ἀσφαλέστερον, φίλαι.</TextUnit>
    <TextUnit id="1551" loc="1541">— ἴδε πρὸ δωμάτων ἴδε προκηρύσσει</TextUnit>
    <TextUnit id="1552" loc="1542">θοάζων ὅδ' αἰθέρος ἄνω καπνός.</TextUnit>
    <TextUnit id="1553" loc="1543">— ἅπτουσι πεύκας, ὡς πυρώσοντες δόμους</TextUnit>
    <TextUnit id="1554" loc="1544">τοὺς Τανταλείους, οὐδ' ἀφίστανται φόνου.</TextUnit>
    <TextUnit id="1555" loc="1545">— τέλος ἔχει δαίμων βροτοῖς,</TextUnit>
    <TextUnit id="1556" loc="1545b">τέλος ὅπᾳ θέλῃ.</TextUnit>
    <TextUnit id="1557" loc="1546">— μεγάλα δέ τις ἁ δύναμις † δι' ἀλαστόρων</TextUnit>
    <TextUnit id="1558" loc="1547">ἔπες' ἔπεσε μέλαθρα τάδε δι' αἱμάτων †</TextUnit>
    <TextUnit id="1559" loc="1548">διὰ τὸ Μυρτίλου πέσημ' ἐκ δίφρου.</TextUnit>
    <TextUnit id="1560" loc="1549">ἀλλὰ μὴν καὶ τόνδε λεύσσω Μενέλεων δόμων πέλας</TextUnit>
    <TextUnit id="1561" loc="1550">ὀξύπουν, ᾐσθημένον που τὴν τύχην ἣ νῦν πάρα.</TextUnit>
    <TextUnit id="1562" loc="1551">οὐκέτ' ἂν φθάνοιτε κλῇθρα συμπεραίνοντες μοχλοῖς,</TextUnit>
    <TextUnit id="1563" loc="1552">ὦ κατὰ στέγας ̓Ατρεῖδαι. δεινὸν εὐτυχῶν ἀνὴρ</TextUnit>
    <TextUnit id="1564" loc="1553">πρὸς κακῶς πράσσοντας, ὡς σὺ νῦν, ̓Ορέστα, δυστυχεῖς.</TextUnit>
    <TextUnit id="1565" loc="1554">ἥκω κλύων τὰ δεινὰ καὶ δραστήρια</TextUnit>
    <TextUnit id="1566" loc="1555">δισσοῖν λεόντοιν: οὐ γὰρ ἄνδρ' αὐτὼ καλῶ.</TextUnit>
    <TextUnit id="1567" loc="1556">ἤκουσα γὰρ δὴ τὴν ἐμὴν ξυνάορον</TextUnit>
    <TextUnit id="1568" loc="1557">ὡς οὐ τέθνηκεν, ἀλλ' ἄφαντος οἴχεται —</TextUnit>
    <TextUnit id="1569" loc="1558">κενὴν ἀκούσας βάξιν, ἣν φόβῳ σφαλεὶς</TextUnit>
    <TextUnit id="1570" loc="1559">ἤγγειλέ μοί τις. ἀλλὰ τοῦ μητροκτόνου</TextUnit>
    <TextUnit id="1571" loc="1560">τεχνάσματ' ἐστὶ ταῦτα καὶ πολὺς γέλως.</TextUnit>
    <TextUnit id="1572" loc="1561">ἀνοιγέτω τις δῶμα: προσπόλοις λέγω</TextUnit>
    <TextUnit id="1573" loc="1562">ὠθεῖν πύλας τάσδ', ὡς ἂν ἀλλὰ παῖδ' ἐμὴν</TextUnit>
    <TextUnit id="1574" loc="1563">ῥυσώμεθ' ἀνδρῶν ἐκ χερῶν μιαιφόνων,</TextUnit>
    <TextUnit id="1575" loc="1564">καὶ τὴν τάλαιναν ἀθλίαν δάμαρτ' ἐμὴν</TextUnit>
    <TextUnit id="1576" loc="1565">λάβωμεν, ᾗ δεῖ ξυνθανεῖν ἐμῇ χερὶ</TextUnit>
    <TextUnit id="1577" loc="1566">τοὺς διολέσαντας τὴν ἐμὴν ξυνάορον.</TextUnit>
    <TextUnit id="1578" loc="1567">οὗτος σύ, κλῄθρων τῶνδε μὴ ψαύσῃς χερί:</TextUnit>
    <TextUnit id="1579" loc="1568">Μενέλαον εἶπον, ὃς πεπύργωσαι θράσει:</TextUnit>
    <TextUnit id="1580" loc="1569">ἢ τῷδε θριγκῷ κρᾶτα συνθραύσω σέθεν,</TextUnit>
    <TextUnit id="1581" loc="1570">ῥήξας παλαιὰ γεῖσα, τεκτόνων πόνον.</TextUnit>
    <TextUnit id="1582" loc="1571">μοχλοῖς δ' ἄραρε κλῇθρα, σῆς βοηδρόμου</TextUnit>
    <TextUnit id="1583" loc="1572">σπουδῆς ἅ ς' εἴρξει, μὴ δόμων ἔσω περᾶν.</TextUnit>
    <TextUnit id="1584" loc="1573">ἔα, τί χρῆμα; λαμπάδων ὁρῶ σέλας,</TextUnit>
    <TextUnit id="1585" loc="1574">δόμων δ' ἐπ' ἄκρων τούσδε πυργηρουμένους,</TextUnit>
    <TextUnit id="1586" loc="1575">ξίφος δ' ἐμῆς θυγατρὸς ἐπίφρουρον δέρῃ.</TextUnit>
    <TextUnit id="1587" loc="1576">πότερον ἐρωτᾶν ἢ κλύειν ἐμοῦ θέλεις;</TextUnit>
    <TextUnit id="1588" loc="1577">οὐδέτερ': ἀνάγκη δ', ὡς ἔοικε, σου κλύειν.</TextUnit>
    <TextUnit id="1589" loc="1578">μέλλω κτενεῖν σου θυγατέρ', εἰ βούλῃ μαθεῖν.</TextUnit>
    <TextUnit id="1590" loc="1579">̔Ελένην φονεύσας ἐπὶ φόνῳ πράσσεις φόνον;</TextUnit>
    <TextUnit id="1591" loc="1580">εἰ γὰρ κατέσχον μὴ θεῶν κλεφθεὶς ὕπο.</TextUnit>
    <TextUnit id="1592" loc="1581">ἀρνῇ κατακτὰς κἀφ' ὕβρει λέγεις τάδε;</TextUnit>
    <TextUnit id="1593" loc="1582">λυπράν γε τὴν ἄρνησιν: εἰ γὰρ ὤφελον —</TextUnit>
    <TextUnit id="1594" loc="1583">τί χρῆμα δρᾶσαι; παρακαλεῖς γὰρ ἐς φόβον.</TextUnit>
    <TextUnit id="1595" loc="1584">τὴν ̔Ελλάδος μιάστορ' εἰς ̔́Αιδου βαλεῖν.</TextUnit>
    <TextUnit id="1596" loc="1585">ἀπόδος δάμαρτος νέκυν, ὅπως χώσω τάφῳ.</TextUnit>
    <TextUnit id="1597" loc="1586">θεοὺς ἀπαίτει. παῖδα δὲ κτενῶ σέθεν.</TextUnit>
    <TextUnit id="1598" loc="1587">ὁ μητροφόντης ἐπὶ φόνῳ πράσσει φόνον;</TextUnit>
    <TextUnit id="1599" loc="1588">ὁ πατρὸς ἀμύντωρ, ὃν σὺ προύδωκας θανεῖν.</TextUnit>
    <TextUnit id="1600" loc="1589">οὐκ ἤρκεσέν σοι τὸ παρὸν αἷμα μητέρος;</TextUnit>
    <TextUnit id="1601" loc="1590">οὐκ ἂν κάμοιμι τὰς κακὰς κτείνων ἀεί.</TextUnit>
    <TextUnit id="1602" loc="1591">ἦ καὶ σύ, Πυλάδη, τοῦδε κοινωνεῖς φόνου;</TextUnit>
    <TextUnit id="1603" loc="1592">φησὶν σιωπῶν: ἀρκέσω δ' ἐγὼ λέγων.</TextUnit>
    <TextUnit id="1604" loc="1593">ἀλλ' οὔτι χαίρων, ἤν γε μὴ φύγῃς πτεροῖς.</TextUnit>
    <TextUnit id="1605" loc="1594">οὐ φευξόμεσθα: πυρὶ δ' ἀνάψομεν δόμους.</TextUnit>
    <TextUnit id="1606" loc="1595">ἦ γὰρ πατρῷον δῶμα πορθήσεις τόδε;</TextUnit>
    <TextUnit id="1607" loc="1596">ὡς μή γ' ἔχῃς σύ, τήνδ' ἐπισφάξας πυρί.</TextUnit>
    <TextUnit id="1608" loc="1597">κτεῖν': ὡς κτανών γε τῶνδέ μοι δώσεις δίκην.</TextUnit>
    <TextUnit id="1609" loc="1598">ἔσται τάδε.    ἆ ἆ, μηδαμῶς δράσῃς τάδε.</TextUnit>
    <TextUnit id="1610" loc="1599">σίγα νυν, ἀνέχου δ' ἐνδίκως πράσσων κακῶς.</TextUnit>
    <TextUnit id="1611" loc="1600">ἦ γὰρ δίκαιον ζῆν σε;    καὶ κρατεῖν γε γῆς.</TextUnit>
    <TextUnit id="1612" loc="1601">ποίας;    ἐν ̓́Αργει τῷδε τῷ Πελασγικῷ.</TextUnit>
    <TextUnit id="1613" loc="1602">εὖ γοῦν θίγοις ἂν χερνίβων —    τί δὴ γὰρ οὔ;</TextUnit>
    <TextUnit id="1614" loc="1603">καὶ σφάγια πρὸ δορὸς καταβάλοις.    σὺ δ' ἂν καλῶς;</TextUnit>
    <TextUnit id="1615" loc="1604">ἁγνὸς γάρ εἰμι χεῖρας.    ἀλλ' οὐ τὰς φρένας.</TextUnit>
    <TextUnit id="1616" loc="1605">τίς δ' ἂν προσείποι σέ;    ὅστις ἐστὶ φιλοπάτωρ.</TextUnit>
    <TextUnit id="1617" loc="1606">ὅστις δὲ τιμᾷ μητέρα;    εὐδαίμων ἔφυ.</TextUnit>
    <TextUnit id="1618" loc="1607">οὔκουν σύ γε.    οὐ γὰρ ἁνδάνουσιν αἱ κακαί.</TextUnit>
    <TextUnit id="1619" loc="1608">ἄπαιρε θυγατρὸς φάσγανον.    ψευδὴς ἔφυς.</TextUnit>
    <TextUnit id="1620" loc="1609">ἀλλὰ κτενεῖς μου θυγατέρα;    οὐ ψευδὴς ἔτ' εἶ.</TextUnit>
    <TextUnit id="1621" loc="1610">οἴμοι, τί δράσω;    πεῖθ' ἐς ̓Αργείους μολὼν —</TextUnit>
    <TextUnit id="1622" loc="1611">πειθὼ τίνα;    ἡμᾶς μὴ θανεῖν: αἰτοῦ πόλιν.</TextUnit>
    <TextUnit id="1623" loc="1612">ἢ παῖδά μου φονεύσετε;    ὧδ' ἔχει τάδε.</TextUnit>
    <TextUnit id="1624" loc="1613">ὦ τλῆμον ̔Ελένη —    τἀμὰ δ' οὐχὶ τλήμονα;</TextUnit>
    <TextUnit id="1625" loc="1614">σὲ σφάγιον ἐκόμις' ἐκ Φρυγῶν —    εἰ γὰρ τόδ' ἦν.</TextUnit>
    <TextUnit id="1626" loc="1615">πόνους πονήσας μυρίους.    πλήν γ' εἰς ἐμέ.</TextUnit>
    <TextUnit id="1627" loc="1616">πέπονθα δεινά.    τότε γὰρ ἦσθ' ἀνωφελής.</TextUnit>
    <TextUnit id="1628" loc="1617">ἔχεις με.    σαυτὸν σύ γ' ἔλαβες κακὸς γεγώς.</TextUnit>
    <TextUnit id="1629" loc="1618">ἀλλ' εἶ', ὕφαπτε δώματ', ̓Ηλέκτρα, τάδε:</TextUnit>
    <TextUnit id="1630" loc="1619">σύ τ', ὦ φίλων μοι τῶν ἐμῶν σαφέστατε,</TextUnit>
    <TextUnit id="1631" loc="1620">Πυλάδη, κάταιθε γεῖσα τειχέων τάδε.</TextUnit>
    <TextUnit id="1632" loc="1621">ὦ γαῖα Δαναῶν ἱππίου τ' ̓́Αργους κτίται,</TextUnit>
    <TextUnit id="1633" loc="1622">οὐκ εἶ' ἐνόπλῳ ποδὶ βοηδρομήσετε;</TextUnit>
    <TextUnit id="1634" loc="1623">πᾶσαν γὰρ ὑμῶν ὅδε βιάζεται πόλιν</TextUnit>
    <TextUnit id="1635" loc="1624">ζῆν, αἷμα μητρὸς μυσαρὸν ἐξειργασμένος.</TextUnit>
    <TextUnit id="1636" loc="1625">Μενέλαε, παῦσαι λῆμ' ἔχων τεθηγμένον:</TextUnit>
    <TextUnit id="1637" loc="1626">Φοῖβός ς' ὁ Λητοῦς παῖς ὅδ' ἐγγὺς ὢν καλῶ:</TextUnit>
    <TextUnit id="1638" loc="1627">σύ θ' ὃς ξιφήρης τῇδ' ἐφεδρεύεις κόρῃ,</TextUnit>
    <TextUnit id="1639" loc="1628">̓Ορέσθ', ἵν' εἰδῇς οὓς φέρων ἥκω λόγους.</TextUnit>
    <TextUnit id="1640" loc="1629">̔Ελένην μὲν ἣν σὺ διολέσαι πρόθυμος ὢν</TextUnit>
    <TextUnit id="1641" loc="1630">ἥμαρτες, ὀργὴν Μενέλεῳ ποιούμενος,</TextUnit>
    <TextUnit id="1642" loc="1631">ἥδ' ἐστίν, ἣν ὁρᾶτ' ἐν αἰθέρος πτυχαῖς,</TextUnit>
    <TextUnit id="1643" loc="1632">σεσῳσμένη τε κοὐ θανοῦσα πρὸς σέθεν.</TextUnit>
    <TextUnit id="1644" loc="1633">ἐγώ νιν ἐξέσῳσα κἀπὸ φασγάνου</TextUnit>
    <TextUnit id="1645" loc="1634">τοῦ σοῦ κελευσθεὶς ἥρπας' ἐκ Διὸς πατρός.</TextUnit>
    <TextUnit id="1646" loc="1635">Ζηνὸς γὰρ οὖσαν ζῆν νιν ἄφθιτον χρεών,</TextUnit>
    <TextUnit id="1647" loc="1636">Κάστορί τε Πολυδεύκει τ' ἐν αἰθέρος πτυχαῖς</TextUnit>
    <TextUnit id="1648" loc="1637">σύνθακος ἔσται, ναυτίλοις σωτήριος.</TextUnit>
    <TextUnit id="1649" loc="1638">ἄλλην δὲ νύμφην ἐς δόμους κτῆσαι λαβών,</TextUnit>
    <TextUnit id="1650" loc="1639">ἐπεὶ θεοὶ τῷ τῆσδε καλλιστεύματι</TextUnit>
    <TextUnit id="1651" loc="1640">̔́Ελληνας εἰς ἓν καὶ Φρύγας συνήγαγον,</TextUnit>
    <TextUnit id="1652" loc="1641">θανάτους τ' ἔθηκαν, ὡς ἀπαντλοῖεν χθονὸς</TextUnit>
    <TextUnit id="1653" loc="1642">ὕβρισμα θνητῶν ἀφθόνου πληρώματος.</TextUnit>
    <TextUnit id="1654" loc="1643">τὰ μὲν καθ' ̔Ελένην ὧδ' ἔχει: σὲ δ' αὖ χρεών,</TextUnit>
    <TextUnit id="1655" loc="1644">̓Ορέστα, γαίας τῆσδ' ὑπερβαλόνθ' ὅρους</TextUnit>
    <TextUnit id="1656" loc="1645">Παρράσιον οἰκεῖν δάπεδον ἐνιαυτοῦ κύκλον.</TextUnit>
    <TextUnit id="1657" loc="1646">κεκλήσεται δὲ σῆς φυγῆς ἐπώνυμον</TextUnit>
    <TextUnit id="1658" loc="1647">̓Αζᾶσιν ̓Αρκάσιν τ' ̓Ορέστειον καλεῖν.</TextUnit>
    <TextUnit id="1659" loc="1648">ἐνθένδε δ' ἐλθὼν τὴν ̓Αθηναίων πόλιν</TextUnit>
    <TextUnit id="1660" loc="1649">δίκην ὑπόσχες αἵματος μητροκτόνου</TextUnit>
    <TextUnit id="1661" loc="1650">Εὐμενίσι τρισσαῖς: θεοὶ δέ σοι δίκης βραβῆς</TextUnit>
    <TextUnit id="1662" loc="1651">πάγοισιν ἐν ̓Αρείοισιν εὐσεβεστάτην</TextUnit>
    <TextUnit id="1663" loc="1652">ψῆφον διοίσους', ἔνθα νικῆσαί σε χρή.</TextUnit>
    <TextUnit id="1664" loc="1653">ἐφ' ἧς δ' ἔχεις, ̓Ορέστα, φάσγανον δέρῃ,</TextUnit>
    <TextUnit id="1665" loc="1654">γῆμαι πέπρωταί ς' ̔Ερμιόνην: ὃς δ' οἴεται</TextUnit>
    <TextUnit id="1666" loc="1655">Νεοπτόλεμος γαμεῖν νιν, οὐ γαμεῖ ποτε.</TextUnit>
    <TextUnit id="1667" loc="1656">θανεῖν γὰρ αὐτῷ μοῖρα Δελφικῷ ξίφει,</TextUnit>
    <TextUnit id="1668" loc="1657">δίκας ̓Αχιλλέως πατρὸς ἐξαιτοῦντά με.</TextUnit>
    <TextUnit id="1669" loc="1658">Πυλάδῃ δ' ἀδελφῆς λέκτρον, ὥς ποτ' ᾔνεσας,</TextUnit>
    <TextUnit id="1670" loc="1659">δός: ὁ δ' ἐπιών νιν βίοτος εὐδαίμων μένει.</TextUnit>
    <TextUnit id="1671" loc="1660">̓́Αργους δ' ̓Ορέστην, Μενέλεως, ἔα κρατεῖν,</TextUnit>
    <TextUnit id="1672" loc="1661">ἐλθὼν δ' ἄνασσε Σπαρτιάτιδος χθονός,</TextUnit>
    <TextUnit id="1673" loc="1662">φερνὰς ἔχων δάμαρτος, ἥ σε μυρίοις</TextUnit>
    <TextUnit id="1674" loc="1663">πόνοις διδοῦσα δεῦρ' ἀεὶ διήνυσεν.</TextUnit>
    <TextUnit id="1675" loc="1664">τὰ πρὸς πόλιν δὲ τῷδ' ἐγὼ θήσω καλῶς,</TextUnit>
    <TextUnit id="1676" loc="1665">ὅς νιν φονεῦσαι μητέρ' ἐξηνάγκασα.</TextUnit>
    <TextUnit id="1677" loc="1666">ὦ Λοξία μαντεῖε, σῶν θεσπισμάτων.</TextUnit>
    <TextUnit id="1678" loc="1667">οὐ ψευδόμαντις ἦσθ' ἄρ', ἀλλ' ἐτήτυμος.</TextUnit>
    <TextUnit id="1679" loc="1668">καίτοι μ' ἐσῄει δεῖμα, μή τινος κλύων</TextUnit>
    <TextUnit id="1680" loc="1669">ἀλαστόρων δόξαιμι σὴν κλύειν ὄπα.</TextUnit>
    <TextUnit id="1681" loc="1670">ἀλλ' εὖ τελεῖται, πείσομαι δὲ σοῖς λόγοις.</TextUnit>
    <TextUnit id="1682" loc="1671">ἰδού, μεθίημ' ̔Ερμιόνην ἀπὸ σφαγῆς,</TextUnit>
    <TextUnit id="1683" loc="1672">καὶ λέκτρ' ἐπῄνες', ἡνίκ' ἂν διδῷ πατήρ.</TextUnit>
    <TextUnit id="1684" loc="1673">ὦ Ζηνὸς ̔Ελένη χαῖρε παῖ: ζηλῶ δέ σε</TextUnit>
    <TextUnit id="1685" loc="1674">θεῶν κατοικήσασαν ὄλβιον δόμον.</TextUnit>
    <TextUnit id="1686" loc="1675">̓Ορέστα, σοὶ δὲ παῖδ' ἐγὼ κατεγγυῶ,</TextUnit>
    <TextUnit id="1687" loc="1676">Φοίβου λέγοντος: εὐγενὴς δ' ἀπ' εὐγενοῦς</TextUnit>
    <TextUnit id="1688" loc="1677">γήμας ὄναιο καὶ σὺ χὡ διδοὺς ἐγώ.</TextUnit>
    <TextUnit id="1689" loc="1678">χωρεῖτέ νυν ἕκαστος οἷ προστάσσομεν,</TextUnit>
    <TextUnit id="1690" loc="1679">νείκας τε διαλύεσθε.    πείθεσθαι χρεών.</TextUnit>
    <TextUnit id="1691" loc="1680">κἀγὼ τοιοῦτος: σπένδομαι δὲ συμφοραῖς,</TextUnit>
    <TextUnit id="1692" loc="1681">Μενέλαε, καὶ σοῖς, Λοξία, θεσπίσμασιν.</TextUnit>
    <TextUnit id="1693" loc="1682">ἴτε νυν καθ' ὁδόν, τὴν καλλίστην</TextUnit>
    <TextUnit id="1694" loc="1683">θεῶν Εἰρήνην τιμῶντες: ἐγὼ δ'</TextUnit>
    <TextUnit id="1695" loc="1684">̔Ελένην Δίοις μελάθροις πελάσω,</TextUnit>
    <TextUnit id="1696" loc="1685">λαμπρῶν ἄστρων πόλον ἐξανύσας,</TextUnit>
    <TextUnit id="1697" loc="1686">ἔνθα παρ' ̔́Ηρᾳ τῇ θ' ̔Ηρακλέους</TextUnit>
    <TextUnit id="1698" loc="1687">̔́Ηβῃ πάρεδρος θεὸς ἀνθρώποις</TextUnit>
    <TextUnit id="1699" loc="1688">ἔσται σπονδαῖς ἔντιμος ἀεί,</TextUnit>
    <TextUnit id="1700" loc="1689">σὺν Τυνδαρίδαις, τοῖς Διὸς υἱοῖς,</TextUnit>
    <TextUnit id="1701" loc="1690">ναύταις μεδέουσα θαλάσσης.</TextUnit>
    <TextUnit id="1702" loc="1691">ὦ μέγα σεμνὴ Νίκη, τὸν ἐμὸν</TextUnit>
    <TextUnit id="1703" loc="1692">βίοτον κατέχοις</TextUnit>
    <TextUnit id="1704" loc="1693">καὶ μὴ λήγοις στεφανοῦσα.</TextUnit>
  </Text>
</TessDocument>
