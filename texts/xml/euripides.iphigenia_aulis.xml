<?xml version="1.0" encoding="UTF-8"?>
<TessDocument id="euripides.iphigenia_aulis">
  <Metadata>
    <Author>euripides</Author>
    <Display>Iphigenia in Aulis</Display>
    <Abbr>eur. ia.</Abbr>
    <Lang>grc</Lang>
    <Prose>0</Prose>
    <PrintSource>Gilbert Murray, Euripidis Fabulae, vol. 3. Oxford: Clarendn Press, Oxford, 1913.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atex%3a1999.01.0107</DigitalSourceURL>
    <AddedBy>Tony R. Waleszczak &amp; Jessica Micceri</AddedBy>
    <URI/>
  </Metadata>
  <Text>
    <TextUnit id="0" loc="49">̓Εγένοντο Λήδᾳ Θεστιάδι τρεῖς παρθένοι,</TextUnit>
    <TextUnit id="1" loc="50">Φοίβη Κλυταιμήστρα τ', ἐμὴ ξυνάορος,</TextUnit>
    <TextUnit id="2" loc="51">̔Ελένη τε: ταύτης οἱ τὰ πρῶτ' ὠλβισμένοι</TextUnit>
    <TextUnit id="3" loc="52">μνηστῆρες ἦλθον ̔Ελλάδος νεανίαι.</TextUnit>
    <TextUnit id="4" loc="53">δειναὶ δ' ἀπειλαὶ καὶ κατ' ἀλλήλων φόνος</TextUnit>
    <TextUnit id="5" loc="54">ξυνίσταθ', ὅστις μὴ λάβοι τὴν παρθένον.</TextUnit>
    <TextUnit id="6" loc="55">τὸ πρᾶγμα δ' ἀπόρως εἶχε Τυνδάρεῳ πατρί,</TextUnit>
    <TextUnit id="7" loc="56">δοῦναί τε μὴ δοῦναί τε, τῆς τύχης ὅπως</TextUnit>
    <TextUnit id="8" loc="57">ἅψαιτ' ἄριστα. καί νιν εἰσῆλθεν τάδε:</TextUnit>
    <TextUnit id="9" loc="58">ὅρκους συνάψαι δεξιάς τε συμβαλεῖν</TextUnit>
    <TextUnit id="10" loc="59">μνηστῆρας ἀλλήλοισι καὶ δι' ἐμπύρων</TextUnit>
    <TextUnit id="11" loc="60">σπονδὰς καθεῖναι κἀπαράσασθαι τάδε:</TextUnit>
    <TextUnit id="12" loc="61">ὅτου γυνὴ γένοιτο Τυνδαρὶς κόρη,</TextUnit>
    <TextUnit id="13" loc="62">τούτῳ ξυναμυνεῖν, εἴ τις ἐκ δόμων λαβὼν</TextUnit>
    <TextUnit id="14" loc="63">οἴχοιτο τόν τ' ἔχοντ' ἀπωθοίη λέχους,</TextUnit>
    <TextUnit id="15" loc="64">κἀπιστρατεύσειν καὶ κατασκάψειν πόλιν</TextUnit>
    <TextUnit id="16" loc="65">̔́Ελλην' ὁμοίως βάρβαρόν θ' ὅπλων μέτα.</TextUnit>
    <TextUnit id="17" loc="66">ἐπεὶ δ' ἐπιστώθησαν — εὖ δέ πως γέρων</TextUnit>
    <TextUnit id="18" loc="67">ὑπῆλθεν αὐτοὺς Τυνδάρεως πυκνῇ φρενί —</TextUnit>
    <TextUnit id="19" loc="68">δίδως' ἑλέσθαι θυγατρὶ μνηστήρων ἕνα,</TextUnit>
    <TextUnit id="20" loc="69">ὅτου πνοαὶ φέροιεν ̓Αφροδίτης φίλαι.</TextUnit>
    <TextUnit id="21" loc="70">ἣ δ' εἵλεθ', ὅς σφε μήποτ' ὤφελεν λαβεῖν,</TextUnit>
    <TextUnit id="22" loc="71">Μενέλαον. ἐλθὼν δ' ἐκ Φρυγῶν ὁ τὰς θεὰς</TextUnit>
    <TextUnit id="23" loc="72">κρίνων ὅδ', ὡς ὁ μῦθος ̓Αργείων ἔχει,</TextUnit>
    <TextUnit id="24" loc="73">Λακεδαίμον', ἀνθηρὸς μὲν εἱμάτων στολῇ</TextUnit>
    <TextUnit id="25" loc="74">χρυσῷ δὲ λαμπρός, βαρβάρῳ χλιδήματι,</TextUnit>
    <TextUnit id="26" loc="75">ἐρῶν ἐρῶσαν ᾤχετ' ἐξαναρπάσας</TextUnit>
    <TextUnit id="27" loc="76">̔Ελένην πρὸς ̓́Ιδης βούσταθμ', ἔκδημον λαβὼν</TextUnit>
    <TextUnit id="28" loc="77">Μενέλαον. ὃ δὲ καθ' ̔Ελλάδ' οἰστρήσας δρόμῳ</TextUnit>
    <TextUnit id="29" loc="78">ὅρκους παλαιοὺς Τυνδάρεω μαρτύρεται,</TextUnit>
    <TextUnit id="30" loc="79">ὡς χρὴ βοηθεῖν τοῖσιν ἠδικημένοις.</TextUnit>
    <TextUnit id="31" loc="80">τοὐντεῦθεν οὖν ̔́Ελληνες ᾄξαντες δορί,</TextUnit>
    <TextUnit id="32" loc="81">τεύχη λαβόντες στενόπορ' Αὐλίδος βάθρα</TextUnit>
    <TextUnit id="33" loc="82">ἥκουσι τῆσδε, ναυσὶν ἀσπίσιν θ' ὁμοῦ</TextUnit>
    <TextUnit id="34" loc="83">ἵπποις τε πολλοῖς ἅρμασίν τ' ἠσκημένοι.</TextUnit>
    <TextUnit id="35" loc="84">κἀμὲ στρατηγεῖν † κἆτα Μενέλεω χάριν †</TextUnit>
    <TextUnit id="36" loc="85">εἵλοντο, σύγγονόν γε. τἀξίωμα δὲ</TextUnit>
    <TextUnit id="37" loc="86">ἄλλος τις ὤφελ' ἀντ' ἐμοῦ λαβεῖν τόδε.</TextUnit>
    <TextUnit id="38" loc="87">ἠθροισμένου δὲ καὶ ξυνεστῶτος στρατοῦ</TextUnit>
    <TextUnit id="39" loc="88">ἥμεσθ' ἀπλοίᾳ χρώμενοι κατ' Αὐλίδα.</TextUnit>
    <TextUnit id="40" loc="89">Κάλχας δ' ὁ μάντις ἀπορίᾳ κεχρημένοις</TextUnit>
    <TextUnit id="41" loc="90">ἀνεῖλεν ̓Ιφιγένειαν ἣν ἔσπειρ' ἐγὼ</TextUnit>
    <TextUnit id="42" loc="91">̓Αρτέμιδι θῦσαι τῇ τόδ' οἰκούσῃ πέδον,</TextUnit>
    <TextUnit id="43" loc="92">καὶ πλοῦν τ' ἔσεσθαι καὶ κατασκαφὰς Φρυγῶν</TextUnit>
    <TextUnit id="44" loc="93">θύσασι, μὴ θύσασι δ' οὐκ εἶναι τάδε.</TextUnit>
    <TextUnit id="45" loc="94">κλύων δ' ἐγὼ ταῦτ', ὀρθίῳ κηρύγματι</TextUnit>
    <TextUnit id="46" loc="95">Ταλθύβιον εἶπον πάντ' ἀφιέναι στρατόν,</TextUnit>
    <TextUnit id="47" loc="96">ὡς οὔποτ' ἂν τλὰς θυγατέρα κτανεῖν ἐμήν.</TextUnit>
    <TextUnit id="48" loc="97">οὗ δή μ' ἀδελφὸς πάντα προσφέρων λόγον</TextUnit>
    <TextUnit id="49" loc="98">ἔπεισε τλῆναι δεινά. κἀν δέλτου πτυχαῖς</TextUnit>
    <TextUnit id="50" loc="99">γράψας ἔπεμψα πρὸς δάμαρτα τὴν ἐμὴν</TextUnit>
    <TextUnit id="51" loc="100">πέμπειν ̓Αχιλλεῖ θυγατέρ' ὡς γαμουμένην,</TextUnit>
    <TextUnit id="52" loc="101">τό τ' ἀξίωμα τἀνδρὸς ἐκγαυρούμενος,</TextUnit>
    <TextUnit id="53" loc="102">συμπλεῖν τ' ̓Αχαιοῖς οὕνεκ' οὐ θέλοι λέγων,</TextUnit>
    <TextUnit id="54" loc="103">εἰ μὴ παρ' ἡμῶν εἶσιν ἐς Φθίαν λέχος:</TextUnit>
    <TextUnit id="55" loc="104">πειθὼ γὰρ εἶχον τήνδε πρὸς δάμαρτ' ἐμήν,</TextUnit>
    <TextUnit id="56" loc="105">ψευδῆ συνάψας ἀντὶ παρθένου γάμον.</TextUnit>
    <TextUnit id="57" loc="106">μόνοι δ' ̓Αχαιῶν ἴσμεν ὡς ἔχει τάδε</TextUnit>
    <TextUnit id="58" loc="107">Κάλχας ̓Οδυσσεὺς Μενέλεώς θ'. ἃ δ' οὐ καλῶς</TextUnit>
    <TextUnit id="59" loc="108">ἔγνων τότ', αὖθις μεταγράφω καλῶς πάλιν</TextUnit>
    <TextUnit id="60" loc="109">ἐς τήνδε δέλτον, ἣν κατ' εὐφρόνης σκιὰν</TextUnit>
    <TextUnit id="61" loc="110">λύοντα καὶ συνδοῦντά μ' εἰσεῖδες, γέρον.</TextUnit>
    <TextUnit id="62" loc="111">ἀλλ' εἶα χώρει τάσδ' ἐπιστολὰς λαβὼν</TextUnit>
    <TextUnit id="63" loc="112">πρὸς ̓́Αργος. ἃ δὲ κέκευθε δέλτος ἐν πτυχαῖς,</TextUnit>
    <TextUnit id="64" loc="113">λόγῳ φράσω σοι πάντα τἀγγεγραμμένα:</TextUnit>
    <TextUnit id="65" loc="114">πιστὸς γὰρ ἀλόχῳ τοῖς τ' ἐμοῖς δόμοισιν εἶ.</TextUnit>
    <TextUnit id="66" loc="1">̓͂Ω πρέσβυ, δόμων τῶνδε πάροιθεν</TextUnit>
    <TextUnit id="67" loc="2">στεῖχε.    στείχω. τί δὲ καινουργεῖς,</TextUnit>
    <TextUnit id="68" loc="3">̓Αγάμεμνον ἄναξ;    σπεύσεις;    σπεύδω.</TextUnit>
    <TextUnit id="69" loc="4">μάλα τοι γῆρας τοὐμὸν ἄυπνον</TextUnit>
    <TextUnit id="70" loc="5">καὶ ἐπ' ὀφθαλμοῖς ὀξὺ πάρεστιν.</TextUnit>
    <TextUnit id="71" loc="6">τίς ποτ' ἄρ' ἀστὴρ ὅδε πορθμεύει;</TextUnit>
    <TextUnit id="72" loc="7">Σείριος ἐγγὺς τῆς ἑπταπόρου</TextUnit>
    <TextUnit id="73" loc="8">Πλειάδος ᾄσσων ἔτι μεσσήρης.</TextUnit>
    <TextUnit id="74" loc="9">οὔκουν φθόγγος γ' οὔτ' ὀρνίθων</TextUnit>
    <TextUnit id="75" loc="10">οὔτε θαλάσσης: σιγαὶ δ' ἀνέμων</TextUnit>
    <TextUnit id="76" loc="11">τόνδε κατ' Εὔριπον ἔχουσιν.</TextUnit>
    <TextUnit id="77" loc="12">τί δὲ σὺ σκηνῆς ἐκτὸς ἀίσσεις,</TextUnit>
    <TextUnit id="78" loc="13">̓Αγάμεμνον ἄναξ;</TextUnit>
    <TextUnit id="79" loc="14">ἔτι δ' ἡσυχία τῇδε κατ' Αὖλιν</TextUnit>
    <TextUnit id="80" loc="15">καὶ ἀκίνητοι φυλακαὶ τειχέων.</TextUnit>
    <TextUnit id="81" loc="16">στείχωμεν ἔσω.    ζηλῶ σέ, γέρον,</TextUnit>
    <TextUnit id="82" loc="17">ζηλῶ δ' ἀνδρῶν ὃς ἀκίνδυνον</TextUnit>
    <TextUnit id="83" loc="18">βίον ἐξεπέρας' ἀγνὼς ἀκλεής:</TextUnit>
    <TextUnit id="84" loc="19">τοὺς δ' ἐν τιμαῖς ἧσσον ζηλῶ.</TextUnit>
    <TextUnit id="85" loc="20">καὶ μὴν τὸ καλόν γ' ἐνταῦθα βίου.</TextUnit>
    <TextUnit id="86" loc="21">τοῦτο δέ γ' ἐστὶν τὸ καλὸν σφαλερόν,</TextUnit>
    <TextUnit id="87" loc="22">καὶ τὸ πρότιμον</TextUnit>
    <TextUnit id="88" loc="23">γλυκὺ μέν, λυπεῖ δὲ προσιστάμενον.</TextUnit>
    <TextUnit id="89" loc="24">τοτὲ μὲν τὰ θεῶν οὐκ ὀρθωθέντ'</TextUnit>
    <TextUnit id="90" loc="25">ἀνέτρεψε βίον, τοτὲ δ' ἀνθρώπων</TextUnit>
    <TextUnit id="91" loc="26">γνῶμαι πολλαὶ</TextUnit>
    <TextUnit id="92" loc="27">καὶ δυσάρεστοι διέκναισαν.</TextUnit>
    <TextUnit id="93" loc="28">οὐκ ἄγαμαι ταῦτ' ἀνδρὸς ἀριστέως.</TextUnit>
    <TextUnit id="94" loc="29">οὐκ ἐπὶ πᾶσίν ς' ἐφύτευς' ἀγαθοῖς,</TextUnit>
    <TextUnit id="95" loc="30">̓Αγάμεμνον, ̓Ατρεύς.</TextUnit>
    <TextUnit id="96" loc="31">δεῖ δέ σε χαίρειν καὶ λυπεῖσθαι:</TextUnit>
    <TextUnit id="97" loc="32">θνητὸς γὰρ ἔφυς. κἂν μὴ σὺ θέλῃς,</TextUnit>
    <TextUnit id="98" loc="33">τὰ θεῶν οὕτω βουλόμεν' ἔσται.</TextUnit>
    <TextUnit id="99" loc="34">σὺ δὲ λαμπτῆρος φάος ἀμπετάσας</TextUnit>
    <TextUnit id="100" loc="35">δέλτον τε γράφεις</TextUnit>
    <TextUnit id="101" loc="36">τήνδ' ἣν πρὸ χερῶν ἔτι βαστάζεις,</TextUnit>
    <TextUnit id="102" loc="37">καὶ ταὐτὰ πάλιν γράμματα συγχεῖς</TextUnit>
    <TextUnit id="103" loc="38">καὶ σφραγίζεις λύεις τ' ὀπίσω</TextUnit>
    <TextUnit id="104" loc="39">ῥίπτεις τε πέδῳ πεύκην, θαλερὸν</TextUnit>
    <TextUnit id="105" loc="40">κατὰ δάκρυ χέων,</TextUnit>
    <TextUnit id="106" loc="41">καὶ τῶν ἀπόρων οὐδενὸς ἐνδεῖς</TextUnit>
    <TextUnit id="107" loc="42">μὴ οὐ μαίνεσθαι.</TextUnit>
    <TextUnit id="108" loc="43">τί πονεῖς; τί νέον περὶ σοί, βασιλεῦ;</TextUnit>
    <TextUnit id="109" loc="44">φέρε κοίνωσον μῦθον ἐς ἡμᾶς.</TextUnit>
    <TextUnit id="110" loc="45">πρὸς δ' ἄνδρ' ἀγαθὸν πιστόν τε φράσεις:</TextUnit>
    <TextUnit id="111" loc="46">σῇ γάρ μ' ἀλόχῳ τότε Τυνδάρεως</TextUnit>
    <TextUnit id="112" loc="47">πέμπει φερνὴν</TextUnit>
    <TextUnit id="113" loc="48">συννυμφοκόμον τε δίκαιον.</TextUnit>
    <TextUnit id="114" loc="115">πέμπω σοι πρὸς ταῖς πρόσθεν</TextUnit>
    <TextUnit id="115" loc="116">δέλτους, ὦ Λήδας ἔρνος</TextUnit>
    <TextUnit id="116" loc="117">λέγε καὶ σήμαιν', ἵνα καὶ γλώσσῃ</TextUnit>
    <TextUnit id="117" loc="118">σύντονα τοῖς σοῖς γράμμασιν αὐδῶ.</TextUnit>
    <TextUnit id="118" loc="119">μὴ στέλλειν τὰν σὰν ἶνιν πρὸς</TextUnit>
    <TextUnit id="119" loc="120">τὰν κολπώδη πτέρυγ' Εὐβοίας</TextUnit>
    <TextUnit id="120" loc="121">Αὖλιν ἀκλύσταν.</TextUnit>
    <TextUnit id="121" loc="122">εἰς ἄλλας ὥρας γὰρ δὴ</TextUnit>
    <TextUnit id="122" loc="123">παιδὸς δαίσομεν ὑμεναίους.</TextUnit>
    <TextUnit id="123" loc="124">καὶ πῶς ̓Αχιλεὺς λέκτρων ἀπλακὼν</TextUnit>
    <TextUnit id="124" loc="125">οὐ μέγα φυσῶν θυμὸν ἐπαρεῖ</TextUnit>
    <TextUnit id="125" loc="126">σοὶ σῇ τ' ἀλόχῳ;</TextUnit>
    <TextUnit id="126" loc="127">τόδε καὶ δεινόν: σήμαιν' ὅ τι φῄς.</TextUnit>
    <TextUnit id="127" loc="128">ὄνομ', οὐκ ἔργον, παρέχων ̓Αχιλεὺς</TextUnit>
    <TextUnit id="128" loc="129">οὐκ οἶδε γάμους, οὐδ' ὅ τι πράσσομεν,</TextUnit>
    <TextUnit id="129" loc="130">οὐδ' ὅτι κείνῳ παῖδ' ἐπεφήμισα</TextUnit>
    <TextUnit id="130" loc="131">νυμφείους εἰς ἀγκώνων</TextUnit>
    <TextUnit id="131" loc="132">εὐνὰς ἐκδώσειν λέκτροις.</TextUnit>
    <TextUnit id="132" loc="133">δεινά γ' ἐτόλμας, ̓Αγάμεμνον ἄναξ,</TextUnit>
    <TextUnit id="133" loc="134">ὃς τῷ τῆς θεᾶς σὴν παῖδ' ἄλοχον</TextUnit>
    <TextUnit id="134" loc="135">φατίσας ἦγες σφάγιον Δαναοῖς.</TextUnit>
    <TextUnit id="135" loc="136">οἴμοι, γνώμας ἐξέσταν,</TextUnit>
    <TextUnit id="136" loc="137">αἰαῖ, πίπτω δ' εἰς ἄταν.</TextUnit>
    <TextUnit id="137" loc="139">ἀλλ' ἴθ' ἐρέσσων σὸν πόδα, γήρᾳ</TextUnit>
    <TextUnit id="138" loc="140">μηδὲν ὑπείκων.    σπεύδω, βασιλεῦ.</TextUnit>
    <TextUnit id="139" loc="141">μή νυν μήτ' ἀλσώδεις ἵζου</TextUnit>
    <TextUnit id="140" loc="142">κρήνας μήθ' ὕπνῳ θελχθῇς.</TextUnit>
    <TextUnit id="141" loc="143">εὔφημα θρόει.</TextUnit>
    <TextUnit id="142" loc="144">πάντῃ δὲ πόρον σχιστὸν ἀμείβων</TextUnit>
    <TextUnit id="143" loc="145">λεῦσσε, φυλάσσων μή τίς σε λάθῃ</TextUnit>
    <TextUnit id="144" loc="146">τροχαλοῖσιν ὄχοις παραμειψαμένη</TextUnit>
    <TextUnit id="145" loc="147">παῖδα κομίζους' ἐνθάδ' ἀπήνη</TextUnit>
    <TextUnit id="146" loc="148">Δαναῶν πρὸς ναῦς.</TextUnit>
    <TextUnit id="147" loc="149">ἔσται τάδε.    κλῄθρων δ' ἐξόρμοις</TextUnit>
    <TextUnit id="148" loc="150">ἤν νιν πομπαῖς ἀντήσῃς,</TextUnit>
    <TextUnit id="149" loc="151">πάλιν εἰσόρμα, σεῖε χαλινούς,</TextUnit>
    <TextUnit id="150" loc="152">ἐπὶ Κυκλώπων ἱεὶς θυμέλας.</TextUnit>
    <TextUnit id="151" loc="153">πιστὸς δὲ φράσας τάδε πῶς ἔσομαι,</TextUnit>
    <TextUnit id="152" loc="154">λέγε, παιδὶ σέθεν τῇ σῇ τ' ἀλόχῳ;</TextUnit>
    <TextUnit id="153" loc="155">σφραγῖδα φύλασς' ἣν ἐπὶ δέλτῳ</TextUnit>
    <TextUnit id="154" loc="156">τήνδε κομίζεις. ἴθι. λευκαίνει</TextUnit>
    <TextUnit id="155" loc="157">τόδε φῶς ἤδη λάμπους' ἠὼς</TextUnit>
    <TextUnit id="156" loc="158">πῦρ τε τεθρίππων τῶν ̓Αελίου:</TextUnit>
    <TextUnit id="157" loc="160">σύλλαβε μόχθων.</TextUnit>
    <TextUnit id="158" loc="161">θνητῶν δ' ὄλβιος ἐς τέλος οὐδεὶς</TextUnit>
    <TextUnit id="159" loc="162">οὐδ' εὐδαίμων:</TextUnit>
    <TextUnit id="160" loc="163">οὔπω γὰρ ἔφυ τις ἄλυπος.</TextUnit>
    <TextUnit id="161" loc="164">ἔμολον ἀμφὶ παρακτίαν</TextUnit>
    <TextUnit id="162" loc="165">ψάμαθον Αὐλίδος ἐναλίας,</TextUnit>
    <TextUnit id="163" loc="166">Εὐρίπου διὰ χευμάτων</TextUnit>
    <TextUnit id="164" loc="167">κέλσασα στενοπόρθμων,</TextUnit>
    <TextUnit id="165" loc="168">Χαλκίδα πόλιν ἐμὰν προλιποῦς',</TextUnit>
    <TextUnit id="166" loc="169">ἀγχιάλων ὑδάτων τροφὸν</TextUnit>
    <TextUnit id="167" loc="170">τᾶς κλεινᾶς ̓Αρεθούσας,</TextUnit>
    <TextUnit id="168" loc="171">̓Αχαιῶν στρατιὰν ὡς ἐσιδοίμαν</TextUnit>
    <TextUnit id="169" loc="172">̓Αχαιῶν τε πλάτας ναυσιπόρους ἡ-</TextUnit>
    <TextUnit id="170" loc="173">μιθέων, οὓς ἐπὶ Τροίαν</TextUnit>
    <TextUnit id="171" loc="174">ἐλάταις χιλιόναυσιν</TextUnit>
    <TextUnit id="172" loc="175">τὸν ξανθὸν Μενέλαόν θ'</TextUnit>
    <TextUnit id="173" loc="176">ἁμέτεροι πόσεις</TextUnit>
    <TextUnit id="174" loc="177">ἐνέπους' ̓Αγαμέμνονά τ' εὐπατρίδαν</TextUnit>
    <TextUnit id="175" loc="178">στέλλειν ἐπὶ τὰν ̔Ελέναν, ἀπ'</TextUnit>
    <TextUnit id="176" loc="179">Εὐρώτα δονακοτρόφου</TextUnit>
    <TextUnit id="177" loc="180">Πάρις ὁ βουκόλος ἃν ἔλαβε</TextUnit>
    <TextUnit id="178" loc="181">δῶρον τᾶς ̓Αφροδίτας,</TextUnit>
    <TextUnit id="179" loc="182">ὅτ' ἐπὶ κρηναίαισι δρόσοις</TextUnit>
    <TextUnit id="180" loc="183">̔́Ηρᾳ Παλλάδι τ' ἔριν ἔριν</TextUnit>
    <TextUnit id="181" loc="184">μορφᾶς ἁ Κύπρις ἔσχεν.</TextUnit>
    <TextUnit id="182" loc="185">πολύθυτον δὲ δι' ἄλσος ̓Αρ-</TextUnit>
    <TextUnit id="183" loc="186">τέμιδος ἤλυθον ὀρομένα,</TextUnit>
    <TextUnit id="184" loc="187">φοινίσσουσα παρῇδ' ἐμὰν</TextUnit>
    <TextUnit id="185" loc="188">αἰσχύνᾳ νεοθαλεῖ,</TextUnit>
    <TextUnit id="186" loc="189">ἀσπίδος ἔρυμα καὶ κλισίας</TextUnit>
    <TextUnit id="187" loc="190">ὁπλοφόρους Δαναῶν θέλους'</TextUnit>
    <TextUnit id="188" loc="191">ἵππων τ' ὄχλον ἰδέσθαι.</TextUnit>
    <TextUnit id="189" loc="192">κατεῖδον δὲ δύ' Αἴαντε συνέδρω,</TextUnit>
    <TextUnit id="190" loc="193">τὸν Οἰλέως Τελαμῶνός τε γόνον, τὸν</TextUnit>
    <TextUnit id="191" loc="194">Σαλαμῖνος στέφανον: Πρω-</TextUnit>
    <TextUnit id="192" loc="195">τεσίλαόν τ' ἐπὶ θάκοις</TextUnit>
    <TextUnit id="193" loc="196">πεσσῶν ἡδομένους μορ-</TextUnit>
    <TextUnit id="194" loc="197">φαῖσι πολυπλόκοις</TextUnit>
    <TextUnit id="195" loc="198">Παλαμήδεά θ', ὃν τέκε παῖς ὁ Ποσει-</TextUnit>
    <TextUnit id="196" loc="199">δᾶνος, Διομήδεά θ' ἡδο-</TextUnit>
    <TextUnit id="197" loc="200">ναῖς δίσκου κεχαρημένον,</TextUnit>
    <TextUnit id="198" loc="201">παρὰ δὲ Μηριόνην, ̓́Αρεος</TextUnit>
    <TextUnit id="199" loc="202">ὄζον, θαῦμα βροτοῖσιν,</TextUnit>
    <TextUnit id="200" loc="203">τὸν ἀπὸ νησαίων τ' ὀρέων</TextUnit>
    <TextUnit id="201" loc="204">Λαέρτα τόκον, ἅμα δὲ Νι-</TextUnit>
    <TextUnit id="202" loc="205">ρέα, κάλλιστον ̓Αχαιῶν.</TextUnit>
    <TextUnit id="203" loc="206">τὸν ἰσάνεμόν τε ποδοῖν</TextUnit>
    <TextUnit id="204" loc="207">λαιψηροδρόμον ̓Αχιλῆα,</TextUnit>
    <TextUnit id="205" loc="208">τὸν ἁ Θέτις τέκε καὶ Χείρων</TextUnit>
    <TextUnit id="206" loc="209">ἐξεπόνησεν, εἶδον</TextUnit>
    <TextUnit id="207" loc="210">αἰγιαλοῖς παρά τε κροκάλαις</TextUnit>
    <TextUnit id="208" loc="211">δρόμον ἔχοντα σὺν ὅπλοις:</TextUnit>
    <TextUnit id="209" loc="213">ἅμιλλαν δ' ἐπόνει ποδοῖν</TextUnit>
    <TextUnit id="210" loc="214">πρὸς ἅρμα τέτρωρον</TextUnit>
    <TextUnit id="211" loc="215">ἑλίσσων περὶ νίκας.</TextUnit>
    <TextUnit id="212" loc="216">ὁ δὲ διφρηλάτας ἐβοᾶτ',</TextUnit>
    <TextUnit id="213" loc="217">Εὔμηλος Φερητιάδας,</TextUnit>
    <TextUnit id="214" loc="218">ᾧ καλλίστους ἰδόμαν</TextUnit>
    <TextUnit id="215" loc="219">χρυσοδαιδάλτους στομίοις</TextUnit>
    <TextUnit id="216" loc="220">πώλους κέντρῳ θεινομένους,</TextUnit>
    <TextUnit id="217" loc="221">τοὺς μὲν μέσους ζυγίους</TextUnit>
    <TextUnit id="218" loc="222">λευκοστίκτῳ τριχὶ βαλιούς,</TextUnit>
    <TextUnit id="219" loc="223">τοὺς δ' ἔξω σειροφόρους</TextUnit>
    <TextUnit id="220" loc="224">ἀντήρεις καμπαῖσι δρόμων,</TextUnit>
    <TextUnit id="221" loc="225">πυρσότριχας, μονόχαλα δ' ὑπὸ σφυρὰ</TextUnit>
    <TextUnit id="222" loc="226">ποικιλοδέρμονας: οἷς παρεπάλλετο</TextUnit>
    <TextUnit id="223" loc="229">Πηλεί̈δας σὺν ὅπλοισι παρ' ἄντυγα καὶ σύ-</TextUnit>
    <TextUnit id="224" loc="230">ριγγας ἁρματείους.</TextUnit>
    <TextUnit id="225" loc="231">ναῶν δ' εἰς ἀριθμὸν ἤλυθον</TextUnit>
    <TextUnit id="226" loc="232">καὶ θέαν ἀθέσφατον,</TextUnit>
    <TextUnit id="227" loc="233">τὰν γυναικεῖον ὄψιν ὀμμάτων</TextUnit>
    <TextUnit id="228" loc="234">ὡς πλήσαιμι, μέλινον ἁδονάν.</TextUnit>
    <TextUnit id="229" loc="235">καὶ κέρας μὲν ἦν</TextUnit>
    <TextUnit id="230" loc="236">δεξιὸν πλάτας ἔχων</TextUnit>
    <TextUnit id="231" loc="237">Φθιώτας ὁ Μυρμιδὼν ̓́Αρης</TextUnit>
    <TextUnit id="232" loc="238">πεντήκοντα ναυσὶ θουρίαις.</TextUnit>
    <TextUnit id="233" loc="239">χρυσέαις δ' εἰκόσιν κατ' ἄκρα Νη-</TextUnit>
    <TextUnit id="234" loc="240">ρῇδες ἕστασαν θεαί,</TextUnit>
    <TextUnit id="235" loc="241">πρύμναις σῆμ' ̓Αχιλλείου στρατοῦ.</TextUnit>
    <TextUnit id="236" loc="242">̓Αργείων δὲ ταῖσδ' ἰσήρετμοι</TextUnit>
    <TextUnit id="237" loc="243">νᾶες ἕστασαν πέλας:</TextUnit>
    <TextUnit id="238" loc="244">ὧν ὁ Μηκιστέως στρατηλάτας</TextUnit>
    <TextUnit id="239" loc="245">παῖς ἦν, Ταλαὸς ὃν τρέφει πατήρ,</TextUnit>
    <TextUnit id="240" loc="246">Καπανέως τε παῖς</TextUnit>
    <TextUnit id="241" loc="247">Σθένελος: ̓Ατθίδας δ' ἄγων</TextUnit>
    <TextUnit id="242" loc="248">ἑξήκοντα ναῦς ὁ Θησέως</TextUnit>
    <TextUnit id="243" loc="249">παῖς ἑξῆς ἐναυλόχει, θεὰν</TextUnit>
    <TextUnit id="244" loc="250">Παλλάδ' ἐν μωνύχοις ἔχων πτερω-</TextUnit>
    <TextUnit id="245" loc="251">τοῖσιν ἅρμασιν θετόν,</TextUnit>
    <TextUnit id="246" loc="252">εὔσημόν γε φάσμα ναυβάταις.</TextUnit>
    <TextUnit id="247" loc="253">Βοιωτῶν δ' ὅπλισμα πόντιον</TextUnit>
    <TextUnit id="248" loc="254">πεντήκοντα νῆας εἰδόμαν</TextUnit>
    <TextUnit id="249" loc="255">σημείοισιν ἐστολισμένας:</TextUnit>
    <TextUnit id="250" loc="256">τοῖς δὲ Κάδμος ἦν</TextUnit>
    <TextUnit id="251" loc="257">χρύσεον δράκοντ' ἔχων</TextUnit>
    <TextUnit id="252" loc="258">ἀμφὶ ναῶν κόρυμβα:</TextUnit>
    <TextUnit id="253" loc="259">Λήιτος δ' ὁ γηγενὴς</TextUnit>
    <TextUnit id="254" loc="260">ἆρχε ναί̈ου στρατοῦ:</TextUnit>
    <TextUnit id="255" loc="261">Φωκίδος δ' ἀπὸ χθονὸς</TextUnit>
    <TextUnit id="256" loc="262">Λοκρᾶς τε τοῖσδ' ἴσας ἄγων</TextUnit>
    <TextUnit id="257" loc="263">ναῦς ἦλθ' Οἰλέως τόκος κλυτὰν</TextUnit>
    <TextUnit id="258" loc="264">Θρονιάδ' ἐκλιπὼν πόλιν.</TextUnit>
    <TextUnit id="259" loc="265">Μυκήνας δὲ τᾶς Κυκλωπίας</TextUnit>
    <TextUnit id="260" loc="266">παῖς ̓Ατρέως ἔπεμπε ναυβάτας</TextUnit>
    <TextUnit id="261" loc="267">ναῶν ἑκατὸν ἠθροϊσμένους:</TextUnit>
    <TextUnit id="262" loc="268">σὺν δ' ̓́Αδραστος ἦν</TextUnit>
    <TextUnit id="263" loc="269">ταγός, ὡς φίλος φίλῳ,</TextUnit>
    <TextUnit id="264" loc="270">τᾶς φυγούσας μέλαθρα</TextUnit>
    <TextUnit id="265" loc="271">βαρβάρων χάριν γάμων</TextUnit>
    <TextUnit id="266" loc="272">πρᾶξιν ̔Ελλὰς ὡς λάβοι.</TextUnit>
    <TextUnit id="267" loc="273">ἐκ Πύλου δὲ Νέστορος</TextUnit>
    <TextUnit id="268" loc="274">Γερηνίου κατειδόμαν</TextUnit>
    <TextUnit id="269" loc="275">πρύμνας σῆμα ταυρόπουν ὁρᾶν,</TextUnit>
    <TextUnit id="270" loc="276">τὸν πάροικον ̓Αλφεόν.</TextUnit>
    <TextUnit id="271" loc="277">Αἰνιάνων δὲ δωδεκάστολοι</TextUnit>
    <TextUnit id="272" loc="278">νᾶες ἦσαν, ὧν ἄναξ</TextUnit>
    <TextUnit id="273" loc="279">Γουνεὺς ἆρχε: τῶνδε δ' αὖ πέλας</TextUnit>
    <TextUnit id="274" loc="280">̓́Ηλιδος δυνάστορες,</TextUnit>
    <TextUnit id="275" loc="281">οὓς ̓Επειοὺς ὠνόμαζε πᾶς λεώς:</TextUnit>
    <TextUnit id="276" loc="282">Εὔρυτος δ' ἄνασσε τῶνδε,</TextUnit>
    <TextUnit id="277" loc="283">λευκήρετμον δ' ̓́Αρη</TextUnit>
    <TextUnit id="278" loc="284">Τάφιον ἦγεν, ὧν Μέγης ἄνασσε,</TextUnit>
    <TextUnit id="279" loc="285">Φυλέως λόχευμα,</TextUnit>
    <TextUnit id="280" loc="286">τὰς ̓Εχίνας λιπὼν</TextUnit>
    <TextUnit id="281" loc="287">νήσους ναυβάταις ἀπροσφόρους.</TextUnit>
    <TextUnit id="282" loc="288">Αἴας δ' ὁ Σαλαμῖνος ἔντροφος</TextUnit>
    <TextUnit id="283" loc="290">δεξιὸν κέρας † πρὸς τὸ λαιὸν ξυνᾶγε †,</TextUnit>
    <TextUnit id="284" loc="291">τῶν ἆσσον ὥρμει πλάταισιν</TextUnit>
    <TextUnit id="285" loc="292">ἐσχάταισι συμπλέκων</TextUnit>
    <TextUnit id="286" loc="293">δώδεκ' εὐστροφωτάταισι ναυσίν. ὣς</TextUnit>
    <TextUnit id="287" loc="294">ἄιον καὶ ναυβάταν</TextUnit>
    <TextUnit id="288" loc="295">εἰδόμαν λεών:</TextUnit>
    <TextUnit id="289" loc="296">ᾧ τις εἰ προσαρμόσει</TextUnit>
    <TextUnit id="290" loc="297">βαρβάρους βάριδας,</TextUnit>
    <TextUnit id="291" loc="298">νόστον οὐκ ἀποίσεται,</TextUnit>
    <TextUnit id="292" loc="299">ἐνθάδ' οἷον εἰδόμαν</TextUnit>
    <TextUnit id="293" loc="300">νάιον πόρευμα,</TextUnit>
    <TextUnit id="294" loc="301">τὰ δὲ κατ' οἴκους κλύουσα συγκλήτου</TextUnit>
    <TextUnit id="295" loc="302">μνήμην σῴζομαι στρατεύματος.</TextUnit>
    <TextUnit id="296" loc="303">Μενέλαε, τολμᾷς δείν', ἅ ς' οὐ τολμᾶν χρεών.</TextUnit>
    <TextUnit id="297" loc="304">ἄπελθε: λίαν δεσπόταισι πιστὸς εἶ.</TextUnit>
    <TextUnit id="298" loc="305">καλόν γέ μοι τοὔνειδος ἐξωνείδισας.</TextUnit>
    <TextUnit id="299" loc="306">κλαίοις ἄν, εἰ πράσσοις ἃ μὴ πράσσειν σε δεῖ.</TextUnit>
    <TextUnit id="300" loc="307">οὐ χρῆν σε λῦσαι δέλτον, ἣν ἐγὼ 'φερον.</TextUnit>
    <TextUnit id="301" loc="308">οὐδέ γε φέρειν σὲ πᾶσιν ̔́Ελλησιν κακά.</TextUnit>
    <TextUnit id="302" loc="309">ἄλλοις ἁμιλλῶ ταῦτ': ἄφες δὲ τήνδ' ἐμοί.</TextUnit>
    <TextUnit id="303" loc="310">οὐκ ἂν μεθείμην.    οὐδ' ἔγωγ' ἀφήσομαι.</TextUnit>
    <TextUnit id="304" loc="311">σκήπτρῳ τάχ' ἆρα σὸν καθαιμάξω κάρα.</TextUnit>
    <TextUnit id="305" loc="312">ἀλλ' εὐκλεές τοι δεσποτῶν θνῄσκειν ὕπερ.</TextUnit>
    <TextUnit id="306" loc="313">μέθες: μακροὺς δὲ δοῦλος ὢν λέγεις λόγους.</TextUnit>
    <TextUnit id="307" loc="314">ὦ δέσποτ', ἀδικούμεσθα. σὰς δ' ἐπιστολὰς</TextUnit>
    <TextUnit id="308" loc="315">ἐξαρπάσας ὅδ' ἐκ χερῶν ἐμῶν βίᾳ,</TextUnit>
    <TextUnit id="309" loc="316">̓Αγάμεμνον, οὐδὲν τῇ δίκῃ χρῆσθαι θέλει.</TextUnit>
    <TextUnit id="310" loc="317">ἔα:</TextUnit>
    <TextUnit id="311" loc="318">τίς ποτ' ἐν πύλαισι θόρυβος καὶ λόγων ἀκοσμία;</TextUnit>
    <TextUnit id="312" loc="319">οὑμὸς οὐχ ὁ τοῦδε μῦθος κυριώτερος λέγειν.</TextUnit>
    <TextUnit id="313" loc="320">σὺ δὲ τί τῷδ' ἐς ἔριν ἀφῖξαι, Μενέλεως, βίᾳ τ' ἄγεις;</TextUnit>
    <TextUnit id="314" loc="320">βλέψον εἰς ἡμᾶς, ἵν' ἀρχὰς τῶν λόγων ταύτας λάβω.</TextUnit>
    <TextUnit id="315" loc="321">μῶν τρέσας οὐκ ἀνακαλύψω βλέφαρον, ̓Ατρέως γεγώς;</TextUnit>
    <TextUnit id="316" loc="322">τήνδ' ὁρᾷς δέλτον, κακίστων γραμμάτων ὑπηρέτιν;</TextUnit>
    <TextUnit id="317" loc="323">εἰσορῶ: καὶ πρῶτα ταύτην σῶν ἀπάλλαξον χερῶν.</TextUnit>
    <TextUnit id="318" loc="324">οὔ, πρὶν ἂν δείξω γε Δαναοῖς πᾶσι τἀγγεγραμμένα.</TextUnit>
    <TextUnit id="319" loc="325">ἦ γὰρ οἶσθ' ἃ μή σε καιρὸς εἰδέναι σήμαντρ' ἀνείς;</TextUnit>
    <TextUnit id="320" loc="326">ὥστε ς' ἀλγῦναί γ', ἀνοίξας ἃ σὺ κάκ' εἰργάσω λάθρᾳ.</TextUnit>
    <TextUnit id="321" loc="327">ποῦ δὲ κἄλαβές νιν; ὦ θεοί, σῆς ἀναισχύντου φρενός.</TextUnit>
    <TextUnit id="322" loc="328">προσδοκῶν σὴν παῖδ' ἀπ' ̓́Αργους, εἰ στράτευμ' ἀφίξεται.</TextUnit>
    <TextUnit id="323" loc="329">τί δέ σε τἀμὰ δεῖ φυλάσσειν; οὐκ ἀναισχύντου τόδε;</TextUnit>
    <TextUnit id="324" loc="330">ὅτι τὸ βούλεσθαί μ' ἔκνιζε: σὸς δὲ δοῦλος οὐκ ἔφυν.</TextUnit>
    <TextUnit id="325" loc="331">οὐχὶ δεινά; τὸν ἐμὸν οἰκεῖν οἶκον οὐκ ἐάσομαι;</TextUnit>
    <TextUnit id="326" loc="332">πλάγια γὰρ φρονεῖς, τὰ μὲν νῦν, τὰ δὲ πάλαι, τὰ δ' αὐτίκα.</TextUnit>
    <TextUnit id="327" loc="333">εὖ κεκόμψευσαι πονηρά: γλῶσς' ἐπίφθονον σοφή.</TextUnit>
    <TextUnit id="328" loc="334">νοῦς δέ γ' οὐ βέβαιος ἄδικον κτῆμα κοὐ σαφὲς φίλοις.</TextUnit>
    <TextUnit id="329" loc="335">βούλομαι δέ ς' ἐξελέγξαι, καὶ σὺ μήτ' ὀργῆς ὕπο</TextUnit>
    <TextUnit id="330" loc="336">ἀποτρέπου τἀληθὲς οὔτ' αὖ κατατενῶ λίαν ἐγώ.</TextUnit>
    <TextUnit id="331" loc="337">οἶσθ', ὅτ' ἐσπούδαζες ἄρχειν Δαναί̈δαις πρὸς ̓́Ιλιον,</TextUnit>
    <TextUnit id="332" loc="338">τῷ δοκεῖν μὲν οὐχὶ χρῄζων, τῷ δὲ βούλεσθαι θέλων,</TextUnit>
    <TextUnit id="333" loc="339">ὡς ταπεινὸς ἦσθα, πάσης δεξιᾶς προσθιγγάνων</TextUnit>
    <TextUnit id="334" loc="340">καὶ θύρας ἔχων ἀκλῄστους τῷ θέλοντι δημοτῶν</TextUnit>
    <TextUnit id="335" loc="341">καὶ διδοὺς πρόσρησιν ἑξῆς πᾶσι — κεἰ μή τις θέλοι —</TextUnit>
    <TextUnit id="336" loc="342">τοῖς τρόποις ζητῶν πρίασθαι τὸ φιλότιμον ἐκ μέσου;</TextUnit>
    <TextUnit id="337" loc="343">κᾆτ', ἐπεὶ κατέσχες ἀρχάς, μεταβαλὼν ἄλλους τρόπους</TextUnit>
    <TextUnit id="338" loc="344">τοῖς φίλοισιν οὐκέτ' ἦσθα τοῖς πρὶν ὡς πρόσθεν φίλος,</TextUnit>
    <TextUnit id="339" loc="345">δυσπρόσιτος ἔσω τε κλῄθρων σπάνιος. ἄνδρα δ' οὐ χρεὼν</TextUnit>
    <TextUnit id="340" loc="346">τὸν ἀγαθὸν πράσσοντα μεγάλα τοὺς τρόπους μεθιστάναι,</TextUnit>
    <TextUnit id="341" loc="347">ἀλλὰ καὶ βέβαιον εἶναι τότε μάλιστα τοῖς φίλοις,</TextUnit>
    <TextUnit id="342" loc="348">ἡνίκ' ὠφελεῖν μάλιστα δυνατός ἐστιν εὐτυχῶν.</TextUnit>
    <TextUnit id="343" loc="349">ταῦτα μέν σε πρῶτ' ἐπῆλθον, ἵνα σε πρῶθ' ηὗρον κακόν.</TextUnit>
    <TextUnit id="344" loc="350">ὡς δ' ἐς Αὖλιν ἦλθες αὖθις χὡ Πανελλήνων στρατός,</TextUnit>
    <TextUnit id="345" loc="351">οὐδὲν ἦσθ', ἀλλ' ἐξεπλήσσου τῇ τύχῃ τῇ τῶν θεῶν,</TextUnit>
    <TextUnit id="346" loc="352">οὐρίας πομπῆς σπανίζων: Δαναί̈δαι δ' ἀφιέναι</TextUnit>
    <TextUnit id="347" loc="353">ναῦς διήγγελλον, μάτην δὲ μὴ πονεῖν ἐν Αὐλίδι.</TextUnit>
    <TextUnit id="348" loc="354">ὡς ἄνολβον εἶχες ὄμμα σύγχυσίν τ', εἰ μὴ νεῶν</TextUnit>
    <TextUnit id="349" loc="355">χιλίων ἄρχων τὸ Πριάμου πεδίον ἐμπλήσεις δορός.</TextUnit>
    <TextUnit id="350" loc="356">κἀμὲ παρεκάλεις: Τί δράσω; τίνα δὲ πόρον εὕρω πόθεν; —</TextUnit>
    <TextUnit id="351" loc="357">ὥστε μὴ στερέντα ς' ἀρχῆς ἀπολέσαι καλὸν κλέος.</TextUnit>
    <TextUnit id="352" loc="358">κᾆτ', ἐπεὶ Κάλχας ἐν ἱεροῖς εἶπε σὴν θῦσαι κόρην</TextUnit>
    <TextUnit id="353" loc="359">̓Αρτέμιδι, καὶ πλοῦν ἔσεσθαι Δαναί̈δαις, ἡσθεὶς φρένας</TextUnit>
    <TextUnit id="354" loc="360">ἄσμενος θύσειν ὑπέστης παῖδα: καὶ πέμπεις ἑκών,</TextUnit>
    <TextUnit id="355" loc="361">οὐ βίᾳ — μὴ τοῦτο λέξῃς — σῇ δάμαρτι, παῖδα σὴν</TextUnit>
    <TextUnit id="356" loc="362">δεῦρ' ἀποστέλλειν, ̓Αχιλλεῖ πρόφασιν ὡς γαμουμένην.</TextUnit>
    <TextUnit id="357" loc="363">κᾆθ' ὑποστρέψας λέληψαι μεταβαλὼν ἄλλας γραφάς,</TextUnit>
    <TextUnit id="358" loc="364">ὡς φονεὺς οὐκέτι θυγατρὸς σῆς ἔσῃ. μάλιστά γε.</TextUnit>
    <TextUnit id="359" loc="365">οὗτος αὑτός ἐστιν αἰθὴρ ὃς τάδ' ἤκουσεν σέθεν.</TextUnit>
    <TextUnit id="360" loc="366">μυρίοι δέ τοι πεπόνθας' αὐτό: πρὸς τὰ πράγματα</TextUnit>
    <TextUnit id="361" loc="367">ἐκπονοῦς' ἔχοντες, εἶτα δ' ἐξεχώρησαν κακῶς,</TextUnit>
    <TextUnit id="362" loc="368">τὰ μὲν ὑπὸ γνώμης πολιτῶν ἀσυνέτου, τὰ δ' ἐνδίκως</TextUnit>
    <TextUnit id="363" loc="369">ἀδύνατοι γεγῶτες αὐτοὶ διαφυλάξασθαι πόλιν.</TextUnit>
    <TextUnit id="364" loc="370">̔Ελλάδος μάλιστ' ἔγωγε τῆς ταλαιπώρου στένω,</TextUnit>
    <TextUnit id="365" loc="371">ἥ, θέλουσα δρᾶν τι κεδνόν, βαρβάρους τοὺς οὐδένας</TextUnit>
    <TextUnit id="366" loc="372">καταγελῶντας ἐξανήσει διὰ σὲ καὶ τὴν σὴν κόρην.</TextUnit>
    <TextUnit id="367" loc="373">μηδέν' ἀνδρείας ἕκατι προστάτην θείμην χθονός,</TextUnit>
    <TextUnit id="368" loc="374">μηδ' ὅπλων ἄρχοντα: νοῦν χρὴ τὸν στρατηλάτην ἔχειν:</TextUnit>
    <TextUnit id="369" loc="375">πόλεος ὡς ἄρχων ἀνὴρ πᾶς, ξύνεσιν ἢν ἔχων τύχῃ.</TextUnit>
    <TextUnit id="370" loc="376">δεινὸν κασιγνήτοισι γίγνεσθαι λόγους</TextUnit>
    <TextUnit id="371" loc="377">μάχας θ', ὅταν ποτ' ἐμπέσωσιν εἰς ἔριν.</TextUnit>
    <TextUnit id="372" loc="378">βούλομαί ς' εἰπεῖν κακῶς εὖ, βραχέα, μὴ λίαν ἄνω</TextUnit>
    <TextUnit id="373" loc="379">βλέφαρα πρὸς τἀναιδὲς ἀγαγών, ἀλλὰ σωφρονεστέρως,</TextUnit>
    <TextUnit id="374" loc="380">ὡς ἀδελφὸν ὄντ': ἀνὴρ γὰρ χρηστὸς αἰδεῖσθαι φιλεῖ.</TextUnit>
    <TextUnit id="375" loc="381">εἰπέ μοι, τί δεινὰ φυσᾷς αἱματηρὸν ὄμμ' ἔχων;</TextUnit>
    <TextUnit id="376" loc="382">τίς ἀδικεῖ σε; τοῦ κέχρησαι; χρηστὰ λέκτρ' ἐρᾷς λαβεῖν;</TextUnit>
    <TextUnit id="377" loc="383">οὐκ ἔχοιμ' ἄν σοι παρασχεῖν: ὧν γὰρ ἐκτήσω, κακῶς</TextUnit>
    <TextUnit id="378" loc="384">ἦρχες. εἶτ' ἐγὼ δίκην δῶ σῶν κακῶν, ὁ μὴ σφαλείς;</TextUnit>
    <TextUnit id="379" loc="385">οὐ δάκνει σε τὸ φιλότιμον τοὐμόν, ἀλλ' ἐν ἀγκάλαις</TextUnit>
    <TextUnit id="380" loc="386">εὐπρεπῆ γυναῖκα χρῄζεις, τὸ λελογισμένον παρεὶς</TextUnit>
    <TextUnit id="381" loc="387">καὶ τὸ καλόν, ἔχειν. πονηροῦ φωτὸς ἡδοναὶ κακαί.</TextUnit>
    <TextUnit id="382" loc="388">εἰ δ' ἐγώ, γνοὺς πρόσθεν οὐκ εὖ, μετετέθην εὐβουλίᾳ,</TextUnit>
    <TextUnit id="383" loc="389">μαίνομαι; σὺ μᾶλλον, ὅστις ἀπολέσας κακὸν λέχος</TextUnit>
    <TextUnit id="384" loc="390">ἀναλαβεῖν θέλεις, θεοῦ σοι τὴν τύχην διδόντος εὖ.</TextUnit>
    <TextUnit id="385" loc="391">ὤμοσαν τὸν Τυνδάρειον ὅρκον οἱ κακόφρονες</TextUnit>
    <TextUnit id="386" loc="392">φιλόγαμοι μνηστῆρες — ἡ δέ γ' ̓Ελπίς, οἶμαι μέν, θεός,</TextUnit>
    <TextUnit id="387" loc="393">κἀξέπραξεν αὐτὸ μᾶλλον ἢ σὺ καὶ τὸ σὸν σθένος —</TextUnit>
    <TextUnit id="388" loc="394">οὓς λαβὼν στράτευε: ἕτοιμοι δ' εἰσὶ μωρίᾳ φρενῶν.</TextUnit>
    <TextUnit id="389" loc="394a">οὐ γὰρ ἀσύνετον τὸ θεῖον, ἀλλ' ἔχει συνιέναι</TextUnit>
    <TextUnit id="390" loc="395">τοὺς κακῶς παγέντας ὅρκους καὶ κατηναγκασμένους.</TextUnit>
    <TextUnit id="391" loc="396">τἀμὰ δ' οὐκ ἀποκτενῶ 'γὼ τέκνα: κοὐ τὸ σὸν μὲν εὖ</TextUnit>
    <TextUnit id="392" loc="397">παρὰ δίκην ἔσται κακίστης εὔνιδος τιμωρίᾳ,</TextUnit>
    <TextUnit id="393" loc="398">ἐμὲ δὲ συντήξουσι νύκτες ἡμέραι τε δακρύοις,</TextUnit>
    <TextUnit id="394" loc="399">ἄνομα δρῶντα κοὐ δίκαια παῖδας οὓς ἐγεινάμην.</TextUnit>
    <TextUnit id="395" loc="400">ταῦτά σοι βραχέα λέλεκται καὶ σαφῆ καὶ ῥᾴδια:</TextUnit>
    <TextUnit id="396" loc="401">εἰ δὲ μὴ βούλῃ φρονεῖν εὖ, τἄμ' ἐγὼ θήσω καλῶς.</TextUnit>
    <TextUnit id="397" loc="402">οἵδ' αὖ διάφοροι τῶν πάρος λελεγμένων</TextUnit>
    <TextUnit id="398" loc="403">μύθων, καλῶς δ' ἔχουσι, φείδεσθαι τέκνων.</TextUnit>
    <TextUnit id="399" loc="404">αἰαῖ, φίλους ἄρ' οὐχὶ κεκτήμην τάλας.</TextUnit>
    <TextUnit id="400" loc="405">εἰ τοὺς φίλους γε μὴ θέλεις ἀπολλύναι.</TextUnit>
    <TextUnit id="401" loc="406">δείξεις δὲ ποῦ μοι πατρὸς ἐκ ταὐτοῦ γεγώς;</TextUnit>
    <TextUnit id="402" loc="407">συνσωφρονεῖν σοι βούλομ', ἀλλ' οὐ συννοσεῖν.</TextUnit>
    <TextUnit id="403" loc="408">ἐς κοινὸν ἀλγεῖν τοῖς φίλοισι χρὴ φίλους.</TextUnit>
    <TextUnit id="404" loc="409">εὖ δρῶν παρακάλει μ', ἀλλὰ μὴ λυπῶν ἐμέ.</TextUnit>
    <TextUnit id="405" loc="410">οὐκ ἄρα δοκεῖ σοι τάδε πονεῖν σὺν ̔Ελλάδι;</TextUnit>
    <TextUnit id="406" loc="411">̔Ελλὰς δὲ σὺν σοὶ κατὰ θεὸν νοσεῖ τινα.</TextUnit>
    <TextUnit id="407" loc="412">σκήπτρῳ νυν αὔχει, σὸν κασίγνητον προδούς.</TextUnit>
    <TextUnit id="408" loc="413">ἐγὼ δ' ἐπ' ἄλλας εἶμι μηχανάς τινας</TextUnit>
    <TextUnit id="409" loc="414">φίλους τ' ἐπ' ἄλλους —    ὦ Πανελλήνων ἄναξ,</TextUnit>
    <TextUnit id="410" loc="415">̓Αγάμεμνον, ἥκω παῖδά σοι τὴν σὴν ἄγων,</TextUnit>
    <TextUnit id="411" loc="416">ἣν ̓Ιφιγένειαν ὠνόμαζες ἐν δόμοις.</TextUnit>
    <TextUnit id="412" loc="417">μήτηρ δ' ὁμαρτεῖ, σῆς Κλυταιμήστρας δέμας,</TextUnit>
    <TextUnit id="413" loc="418">καὶ παῖς ̓Ορέστης, ὥς τι τερφθείης ἰδών,</TextUnit>
    <TextUnit id="414" loc="419">χρόνον παλαιὸν δωμάτων ἔκδημος ὤν.</TextUnit>
    <TextUnit id="415" loc="420">ἀλλ' ὡς μακρὰν ἔτεινον, εὔρυτον παρὰ</TextUnit>
    <TextUnit id="416" loc="421">κρήνην ἀναψύχουσι θηλύπουν βάσιν,</TextUnit>
    <TextUnit id="417" loc="422">αὐταί τε πῶλοί τ': ἐς δὲ λειμώνων χλόην</TextUnit>
    <TextUnit id="418" loc="423">καθεῖμεν αὐτάς, ὡς βορᾶς γευσαίατο.</TextUnit>
    <TextUnit id="419" loc="424">ἐγὼ δὲ πρόδρομος σῆς παρασκευῆς χάριν</TextUnit>
    <TextUnit id="420" loc="425">ἥκω: πέπυσται γὰρ στρατός — ταχεῖα γὰρ</TextUnit>
    <TextUnit id="421" loc="426">διῇξε φήμη — παῖδα σὴν ἀφιγμένην.</TextUnit>
    <TextUnit id="422" loc="427">πᾶς δ' ἐς θένα ὅμιλος ἔρχεται δρόμῳ,</TextUnit>
    <TextUnit id="423" loc="428">σὴν παῖδ' ὅπως ἴδωσιν: οἱ δ' εὐδαίμονες</TextUnit>
    <TextUnit id="424" loc="429">ἐν πᾶσι κλεινοὶ καὶ περίβλεπτοι βροτοῖς.</TextUnit>
    <TextUnit id="425" loc="430">λέγουσι δ': ̔Υμέναιός τις ἢ τί πράσσεται;</TextUnit>
    <TextUnit id="426" loc="431">ἢ πόθον ἔχων θυγατρὸς ̓Αγαμέμνων ἄναξ</TextUnit>
    <TextUnit id="427" loc="432">ἐκόμισε παῖδα; τῶν δ' ἂν ἤκουσας τάδε:</TextUnit>
    <TextUnit id="428" loc="433">̓Αρτέμιδι προτελίζουσι τὴν νεάνιδα,</TextUnit>
    <TextUnit id="429" loc="434">Αὐλίδος ἀνάσσῃ. τίς νιν ἄξεταί ποτε;</TextUnit>
    <TextUnit id="430" loc="435">ἀλλ' εἶα, τἀπὶ τοισίδ' ἐξάρχου κανᾶ,</TextUnit>
    <TextUnit id="431" loc="436">στεφανοῦσθε κρᾶτα καὶ σύ, Μενέλεως ἄναξ,</TextUnit>
    <TextUnit id="432" loc="437">ὑμέναιον εὐτρέπιζε καὶ κατὰ στέγας</TextUnit>
    <TextUnit id="433" loc="438">λωτὸς βοάσθω καὶ ποδῶν ἔστω κτύπος:</TextUnit>
    <TextUnit id="434" loc="439">φῶς γὰρ τόδ' ἥκει μακάριον τῇ παρθένῳ.</TextUnit>
    <TextUnit id="435" loc="440">ἐπῄνες', ἀλλὰ στεῖχε δωμάτων ἔσω:</TextUnit>
    <TextUnit id="436" loc="441">τὰ δ' ἄλλ' ἰούσης τῆς τύχης ἔσται καλῶς.</TextUnit>
    <TextUnit id="437" loc="442">οἴμοι, τί φῶ δύστηνος; ἄρξωμαι πόθεν;</TextUnit>
    <TextUnit id="438" loc="443">ἐς οἷ' ἀνάγκης ζεύγματ' ἐμπεπτώκαμεν.</TextUnit>
    <TextUnit id="439" loc="444">ὑπῆλθε δαίμων, ὥστε τῶν σοφισμάτων</TextUnit>
    <TextUnit id="440" loc="445">πολλῷ γενέσθαι τῶν ἐμῶν σοφώτερος.</TextUnit>
    <TextUnit id="441" loc="446">ἡ δυσγένεια δ' ὡς ἔχει τι χρήσιμον.</TextUnit>
    <TextUnit id="442" loc="447">καὶ γὰρ δακρῦσαι ῥᾳδίως αὐτοῖς ἔχει,</TextUnit>
    <TextUnit id="443" loc="448">ἅπαντά τ' εἰπεῖν. τῷ δὲ γενναίῳ φύσιν</TextUnit>
    <TextUnit id="444" loc="449">ἄνολβα ταῦτα. προστάτην δὲ τοῦ βίου</TextUnit>
    <TextUnit id="445" loc="450">τὸν ὄγκον ἔχομεν τῷ τ' ὄχλῳ δουλεύομεν.</TextUnit>
    <TextUnit id="446" loc="451">ἐγὼ γὰρ ἐκβαλεῖν μὲν αἰδοῦμαι δάκρυ,</TextUnit>
    <TextUnit id="447" loc="452">τὸ μὴ δακρῦσαι δ' αὖθις αἰδοῦμαι τάλας,</TextUnit>
    <TextUnit id="448" loc="453">ἐς τὰς μεγίστας συμφορὰς ἀφιγμένος.</TextUnit>
    <TextUnit id="449" loc="454">εἶἑν: τί φήσω πρὸς δάμαρτα τὴν ἐμήν;</TextUnit>
    <TextUnit id="450" loc="455">πῶς δέξομαί νιν; ποῖον ὄμμα συμβαλῶ;</TextUnit>
    <TextUnit id="451" loc="456">καὶ γάρ μ' ἀπώλες' ἐπὶ κακοῖς ἅ μοι πάρος</TextUnit>
    <TextUnit id="452" loc="457">ἐλθοῦς' ἄκλητος. εἰκότως δ' ἅμ' ἕσπετο</TextUnit>
    <TextUnit id="453" loc="458">θυγατρὶ νυμφεύσουσα καὶ τὰ φίλτατα</TextUnit>
    <TextUnit id="454" loc="459">δώσους', ἵν' ἡμᾶς ὄντας εὑρήσει κακούς.</TextUnit>
    <TextUnit id="455" loc="460">τὴν δ' αὖ τάλαιναν παρθένον — τί παρθένον;</TextUnit>
    <TextUnit id="456" loc="461">̔́Αιδης νιν, ὡς ἔοικε, νυμφεύσει τάχα —</TextUnit>
    <TextUnit id="457" loc="462">ὡς ᾤκτις': οἶμαι γάρ νιν ἱκετεύσειν τάδε:</TextUnit>
    <TextUnit id="458" loc="463">̓͂Ω πάτερ, ἀποκτενεῖς με; τοιούτους γάμους</TextUnit>
    <TextUnit id="459" loc="464">γήμειας αὐτὸς χὥστις ἐστί σοι φίλος.</TextUnit>
    <TextUnit id="460" loc="465">παρὼν δ' ̓Ορέστης ἐγγὺς ἀναβοήσεται</TextUnit>
    <TextUnit id="461" loc="466">οὐ συνετὰ συνετῶς: ἔτι γάρ ἐστι νήπιος.</TextUnit>
    <TextUnit id="462" loc="467">αἰαῖ, τὸν ̔Ελένης ὥς μ' ἀπώλεσεν γάμον</TextUnit>
    <TextUnit id="463" loc="468">γήμας ὁ Πριάμου Πάρις, ὃς εἴργασται τάδε.</TextUnit>
    <TextUnit id="464" loc="469">κἀγὼ κατῴκτιρ', ὡς γυναῖκα δεῖ ξένην</TextUnit>
    <TextUnit id="465" loc="470">ὑπὲρ τυράννων συμφορᾶς καταστένειν.</TextUnit>
    <TextUnit id="466" loc="471">ἀδελφέ, δός μοι δεξιᾶς τῆς σῆς θιγεῖν.</TextUnit>
    <TextUnit id="467" loc="472">δίδωμι: σὸν γὰρ τὸ κράτος, ἄθλιος δ' ἐγώ.</TextUnit>
    <TextUnit id="468" loc="473">Πέλοπα κατόμνυμ', ὃς πατὴρ τοὐμοῦ πατρὸς</TextUnit>
    <TextUnit id="469" loc="474">τοῦ σοῦ τ' ἐκλήθη, τὸν τεκόντα τ' ̓Ατρέα,</TextUnit>
    <TextUnit id="470" loc="475">ἦ μὴν ἐρεῖν σοι τἀπὸ καρδίας σαφῶς</TextUnit>
    <TextUnit id="471" loc="476">καὶ μὴ 'πίτηδες μηδέν, ἀλλ' ὅσον φρονῶ.</TextUnit>
    <TextUnit id="472" loc="477">ἐγώ ς' ἀπ' ὄσσων ἐκβαλόντ' ἰδὼν δάκρυ</TextUnit>
    <TextUnit id="473" loc="478">ᾤκτιρα, καὐτὸς ἀνταφῆκά σοι πάλιν</TextUnit>
    <TextUnit id="474" loc="479">καὶ τῶν παλαιῶν ἐξαφίσταμαι λόγων,</TextUnit>
    <TextUnit id="475" loc="480">οὐκ ἐς σὲ δεινός: εἰμὶ δ' οὗπερ εἶ σὺ νῦν:</TextUnit>
    <TextUnit id="476" loc="481">καί σοι παραινῶ μήτ' ἀποκτείνειν τέκνον</TextUnit>
    <TextUnit id="477" loc="482">μήτ' ἀνθελέσθαι τοὐμόν. οὐ γὰρ ἔνδικον</TextUnit>
    <TextUnit id="478" loc="483">σὲ μὲν στενάζειν, τἀμὰ δ' ἡδέως ἔχειν,</TextUnit>
    <TextUnit id="479" loc="484">θνῄσκειν τε τοὺς σούς, τοὺς δ' ἐμοὺς ὁρᾶν φάος.</TextUnit>
    <TextUnit id="480" loc="485">τί βούλομαι γάρ; οὐ γάμους ἐξαιρέτους</TextUnit>
    <TextUnit id="481" loc="486">ἄλλους λάβοιμ' ἄν, εἰ γάμων ἱμείρομαι;</TextUnit>
    <TextUnit id="482" loc="487">ἀλλ' ἀπολέσας ἀδελφόν, ὅν μ' ἥκιστα χρῆν,</TextUnit>
    <TextUnit id="483" loc="488">̔Ελένην ἕλωμαι, τὸ κακὸν ἀντὶ τἀγαθοῦ;</TextUnit>
    <TextUnit id="484" loc="489">ἄφρων νέος τ' ἦ, πρὶν τὰ πράγματ' ἐγγύθεν</TextUnit>
    <TextUnit id="485" loc="490">σκοπῶν ἐσεῖδον οἷον ἦν κτείνειν τέκνα.</TextUnit>
    <TextUnit id="486" loc="491">ἄλλως τέ μ' ἔλεος τῆς ταλαιπώρου κόρης</TextUnit>
    <TextUnit id="487" loc="492">ἐσῆλθε, συγγένειαν ἐννοουμένῳ,</TextUnit>
    <TextUnit id="488" loc="493">ἣ τῶν ἐμῶν ἕκατι θύεσθαι γάμων</TextUnit>
    <TextUnit id="489" loc="494">μέλλει. τί δ' ̔Ελένης παρθένῳ τῇ σῇ μέτα;</TextUnit>
    <TextUnit id="490" loc="495">ἴτω στρατεία διαλυθεῖς' ἐξ Αὐλίδος,</TextUnit>
    <TextUnit id="491" loc="496">σὺ δ' ὄμμα παῦσαι δακρύοις τέγγων τὸ σόν,</TextUnit>
    <TextUnit id="492" loc="497">ἀδελφέ, κἀμὲ παρακαλῶν ἐς δάκρυα.</TextUnit>
    <TextUnit id="493" loc="498">εἰ δέ τι κόρης σῆς θεσφάτων μέτεστι σοί,</TextUnit>
    <TextUnit id="494" loc="499">μὴ 'μοὶ μετέστω: σοὶ νέμω τοὐμὸν μέρος.</TextUnit>
    <TextUnit id="495" loc="500">ἀλλ' ἐς μεταβολὰς ἦλθον ἀπὸ δεινῶν λόγων;</TextUnit>
    <TextUnit id="496" loc="501">εἰκὸς πέπονθα: τὸν ὁμόθεν πεφυκότα</TextUnit>
    <TextUnit id="497" loc="502">στέργων μετέπεσον. ἀνδρὸς οὐ κακοῦ τροπαὶ</TextUnit>
    <TextUnit id="498" loc="503">τοιαίδε, χρῆσθαι τοῖσι βελτίστοις ἀεί.</TextUnit>
    <TextUnit id="499" loc="504">γενναῖ' ἔλεξας Ταντάλῳ τε τῷ Διὸς</TextUnit>
    <TextUnit id="500" loc="505">πρέποντα: προγόνους οὐ καταισχύνεις σέθεν.</TextUnit>
    <TextUnit id="501" loc="506">αἰνῶ σε, Μενέλα', ὅτι παρὰ γνώμην ἐμὴν</TextUnit>
    <TextUnit id="502" loc="507">ὑπέθηκας ὀρθῶς τοὺς λόγους σοῦ τ' ἀξίως.</TextUnit>
    <TextUnit id="503" loc="508">ταραχὴ δ' ἀδελφῶν διά τ' ἔρωτα γίγνεται</TextUnit>
    <TextUnit id="504" loc="509">πλεονεξίαν τε δωμάτων: ἀπέπτυσα</TextUnit>
    <TextUnit id="505" loc="510">τοιάνδε συγγένειαν ἀλλήλοιν πικράν.</TextUnit>
    <TextUnit id="506" loc="511">ἀλλ' ἥκομεν γὰρ εἰς ἀναγκαίας τύχας,</TextUnit>
    <TextUnit id="507" loc="512">θυγατρὸς αἱματηρὸν ἐκπρᾶξαι φόνον.</TextUnit>
    <TextUnit id="508" loc="513">πῶς; τίς δ' ἀναγκάσει σε τήν γε σὴν κτανεῖν;</TextUnit>
    <TextUnit id="509" loc="514">ἅπας ̓Αχαιῶν σύλλογος στρατεύματος.</TextUnit>
    <TextUnit id="510" loc="515">οὔκ, ἤν νιν εἰς ̓́Αργος γ' ἀποστείλῃς πάλιν.</TextUnit>
    <TextUnit id="511" loc="516">λάθοιμι τοῦτ' ἄν. ἀλλ' ἐκεῖν' οὐ λήσομεν.</TextUnit>
    <TextUnit id="512" loc="517">τὸ ποῖον; οὔτοι χρὴ λίαν ταρβεῖν ὄχλον.</TextUnit>
    <TextUnit id="513" loc="518">Κάλχας ἐρεῖ μαντεύματ' ̓Αργείων στρατῷ.</TextUnit>
    <TextUnit id="514" loc="519">οὔκ, ἢν θάνῃ γε πρόσθε: τοῦτο δ' εὐμαρές.</TextUnit>
    <TextUnit id="515" loc="520">τὸ μαντικὸν πᾶν σπέρμα φιλότιμον κακόν.</TextUnit>
    <TextUnit id="516" loc="521">† κοὐδέν γ' ἄχρηστον, οὐδὲ χρήσιμον παρόν. †</TextUnit>
    <TextUnit id="517" loc="522">ἐκεῖνο δ' οὐ δέδοικας ὃ ἔμ' ἐσέρχεται;</TextUnit>
    <TextUnit id="518" loc="523">ὃν μὴ σὺ φράζεις, πῶς ὑπολάβοιμ' ἂν λόγον;</TextUnit>
    <TextUnit id="519" loc="524">τὸ Σισύφειον σπέρμα πάντ' οἶδεν τάδε.</TextUnit>
    <TextUnit id="520" loc="525">οὐκ ἔστ' ̓Οδυσσεὺς ὅ τι σὲ κἀμὲ πημανεῖ.</TextUnit>
    <TextUnit id="521" loc="526">ποικίλος ἀεὶ πέφυκε τοῦ τ' ὄχλου μέτα.</TextUnit>
    <TextUnit id="522" loc="527">φιλοτιμίᾳ μὲν ἐνέχεται, δεινῷ κακῷ.</TextUnit>
    <TextUnit id="523" loc="528">οὐκ οὖν δοκεῖς νιν στάντ' ἐν ̓Αργείοις μέσοις</TextUnit>
    <TextUnit id="524" loc="529">λέξειν ἃ Κάλχας θέσφατ' ἐξηγήσατο,</TextUnit>
    <TextUnit id="525" loc="530">κἄμ' ὡς ὑπέστην θῦμα, κᾆτ' ἐψευδόμην,</TextUnit>
    <TextUnit id="526" loc="531">̓Αρτέμιδι θύσειν; οὐ ξυναρπάσας στρατόν,</TextUnit>
    <TextUnit id="527" loc="532">σὲ κἄμ' ἀποκτείναντας ̓Αργείους κόρην</TextUnit>
    <TextUnit id="528" loc="533">σφάξαι κελεύσει; κἂν πρὸς ̓́Αργος ἐκφύγω,</TextUnit>
    <TextUnit id="529" loc="534">ἐλθόντες αὐτοῖς τείχεσιν Κυκλωπίοις</TextUnit>
    <TextUnit id="530" loc="535">συναρπάσουσι καὶ κατασκάψουσι γῆν.</TextUnit>
    <TextUnit id="531" loc="536">τοιαῦτα τἀμὰ πήματ': ὦ τάλας ἐγώ,</TextUnit>
    <TextUnit id="532" loc="537">ὡς ἠπόρημαι πρὸς θεῶν τὰ νῦν τάδε.</TextUnit>
    <TextUnit id="533" loc="538">ἕν μοι φύλαξον, Μενέλεως, ἀνὰ στρατὸν</TextUnit>
    <TextUnit id="534" loc="539">ἐλθών, ὅπως ἂν μὴ Κλυταιμήστρα τάδε</TextUnit>
    <TextUnit id="535" loc="540">μάθῃ, πρὶν ̔́Αιδῃ παῖδ' ἐμὴν προσθῶ λαβών,</TextUnit>
    <TextUnit id="536" loc="541">ὡς ἐπ' ἐλαχίστοις δακρύοις πράσσω κακῶς.</TextUnit>
    <TextUnit id="537" loc="542">ὑμεῖς τε σιγήν, ὦ ξέναι, φυλάσσετε.</TextUnit>
    <TextUnit id="538" loc="543">μάκαρες οἳ μετρίας θεοῦ</TextUnit>
    <TextUnit id="539" loc="544">μετά τε σωφροσύνας μετέ-</TextUnit>
    <TextUnit id="540" loc="545">σχον λέκτρων ̓Αφροδίτας,</TextUnit>
    <TextUnit id="541" loc="546">γαλανείᾳ χρησάμενοι</TextUnit>
    <TextUnit id="542" loc="547">μανιάδων οἴστρων, ὅθι δὴ</TextUnit>
    <TextUnit id="543" loc="548">δίδυμ' ̓́Ερως ὁ χρυσοκόμας</TextUnit>
    <TextUnit id="544" loc="549">τόξ' ἐντείνεται χαρίτων,</TextUnit>
    <TextUnit id="545" loc="550">τὸ μὲν ἐπ' εὐαίωνι πότμῳ,</TextUnit>
    <TextUnit id="546" loc="551">τὸ δ' ἐπὶ συγχύσει βιοτᾶς.</TextUnit>
    <TextUnit id="547" loc="552">ἀπενέπω νιν ἁμετέρων,</TextUnit>
    <TextUnit id="548" loc="553">Κύπρι καλλίστα, θαλάμων.</TextUnit>
    <TextUnit id="549" loc="554">εἴη δέ μοι μετρία μὲν</TextUnit>
    <TextUnit id="550" loc="555">χάρις, πόθοι δ' ὅσιοι,</TextUnit>
    <TextUnit id="551" loc="556">καὶ μετέχοιμι τᾶς ̓Αφροδί-</TextUnit>
    <TextUnit id="552" loc="557">τας, πολλὰν δ' ἀποθείμαν.</TextUnit>
    <TextUnit id="553" loc="558">διάφοροι δὲ φύσεις βροτῶν,</TextUnit>
    <TextUnit id="554" loc="559">διάφοροι δὲ τρόποι: τὸ δ' ὀρ-</TextUnit>
    <TextUnit id="555" loc="560">θῶς ἐσθλὸν σαφὲς αἰεί:</TextUnit>
    <TextUnit id="556" loc="561">τροφαί θ' αἱ παιδευόμεναι</TextUnit>
    <TextUnit id="557" loc="562">μέγα φέρους' ἐς τὰν ἀρετάν:</TextUnit>
    <TextUnit id="558" loc="563">τό τε γὰρ αἰδεῖσθαι σοφία,</TextUnit>
    <TextUnit id="559" loc="564">τάν τ' ἐξαλλάσσουσαν ἔχει</TextUnit>
    <TextUnit id="560" loc="565">χάριν ὑπὸ γνώμας ἐσορᾶν</TextUnit>
    <TextUnit id="561" loc="566">τὸ δέον, ἔνθα δόξα φέρει</TextUnit>
    <TextUnit id="562" loc="567">κλέος ἀγήρατον βιοτᾷ.</TextUnit>
    <TextUnit id="563" loc="568">μέγα τι θηρεύειν ἀρετάν,</TextUnit>
    <TextUnit id="564" loc="569">γυναιξὶ μὲν κατὰ Κύπριν</TextUnit>
    <TextUnit id="565" loc="570">κρυπτάν, ἐν ἀνδράσι δ' αὖ</TextUnit>
    <TextUnit id="566" loc="571">κόσμος ἐνὼν ὁ μυριοπλη-</TextUnit>
    <TextUnit id="567" loc="572">θὴς μείζω πόλιν αὔξει.</TextUnit>
    <TextUnit id="568" loc="573">ἔμολες, ὦ Πάρις, ᾗτε σύ γε</TextUnit>
    <TextUnit id="569" loc="574">βουκόλος ἀργενναῖς ἐτράφης</TextUnit>
    <TextUnit id="570" loc="575">̓Ιδαίαις παρὰ μόσχοις,</TextUnit>
    <TextUnit id="571" loc="576">βάρβαρα συρίζων, Φρυγίων</TextUnit>
    <TextUnit id="572" loc="577">αὐλῶν ̓Ολύμπου καλάμοις</TextUnit>
    <TextUnit id="573" loc="578">μιμήματα πνείων.</TextUnit>
    <TextUnit id="574" loc="579">εὔθηλοι δὲ τρέφοντο βόες,</TextUnit>
    <TextUnit id="575" loc="580">ὅτε σε κρίσις ἔμηνε θεᾶν,</TextUnit>
    <TextUnit id="576" loc="581">ἅ ς' ̔Ελλάδα πέμπει:</TextUnit>
    <TextUnit id="577" loc="582">ἐλεφαντοδέτων πάροι-</TextUnit>
    <TextUnit id="578" loc="583">θεν δόμων δὲ στὰς ̔Ελένας</TextUnit>
    <TextUnit id="579" loc="584">ἐν ἀντωποῖς βλεφάροισιν</TextUnit>
    <TextUnit id="580" loc="585">ἔρωτά τ' ἔδωκας, ἔρωτι δ'</TextUnit>
    <TextUnit id="581" loc="586">αὐτὸς ἐπτοάθης.</TextUnit>
    <TextUnit id="582" loc="587">ὅθεν ἔρις ἔριν</TextUnit>
    <TextUnit id="583" loc="588">̔Ελλάδα σὺν δορὶ ναυσί τ' ἄγει</TextUnit>
    <TextUnit id="584" loc="589">ἐς Τροίας πέργαμα</TextUnit>
    <TextUnit id="585" loc="590">ἰὼ ἰώ: μεγάλαι μεγάλων</TextUnit>
    <TextUnit id="586" loc="591">εὐδαιμονίαι: τὴν τοῦ βασιλέως</TextUnit>
    <TextUnit id="587" loc="592">ἴδετ' ̓Ιφιγένειαν, ἄνασσαν ἐμήν,</TextUnit>
    <TextUnit id="588" loc="593">τὴν Τυνδάρεω τε Κλυταιμήστραν:</TextUnit>
    <TextUnit id="589" loc="594">ὡς ἐκ μεγάλων ἐβλαστήκας'</TextUnit>
    <TextUnit id="590" loc="595">ἐπί τ' εὐμήκεις ἥκουσι τύχας.</TextUnit>
    <TextUnit id="591" loc="596">θεοί γ' οἱ κρείσσους οἵ τ' ὀλβοφόροι</TextUnit>
    <TextUnit id="592" loc="597">τοῖς οὐκ εὐδαίμοσι θνητῶν.</TextUnit>
    <TextUnit id="593" loc="598">στῶμεν, Χαλκίδος ἔκγονα θρέμματα,</TextUnit>
    <TextUnit id="594" loc="599">τὴν βασίλειαν δεξώμεθ' ὄχων</TextUnit>
    <TextUnit id="595" loc="600">ἄπο μὴ σφαλερῶς ἐπὶ γαῖαν,</TextUnit>
    <TextUnit id="596" loc="601">ἀγανῶς δὲ χεροῖν μαλακῇ ῥώμῃ,</TextUnit>
    <TextUnit id="597" loc="602">μὴ ταρβήσῃ † νεωστί μοι μολὸν</TextUnit>
    <TextUnit id="598" loc="603">κλεινὸν τέκνον ̓Αγαμέμνονος,</TextUnit>
    <TextUnit id="599" loc="604">μηδὲ θόρυβον † μηδ' ἔκπληξιν</TextUnit>
    <TextUnit id="600" loc="605">ταῖς ̓Αργείαις</TextUnit>
    <TextUnit id="601" loc="606">ξεῖναι ξείναις παρέχωμεν.</TextUnit>
    <TextUnit id="602" loc="607">ὄρνιθα μὲν τόνδ' αἴσιον ποιούμεθα,</TextUnit>
    <TextUnit id="603" loc="608">τὸ σόν τε χρηστὸν καὶ λόγων εὐφημίαν:</TextUnit>
    <TextUnit id="604" loc="609">ἐλπίδα δ' ἔχω τιν' ὡς ἐπ' ἐσθλοῖσιν γάμοις</TextUnit>
    <TextUnit id="605" loc="610">πάρειμι νυμφαγωγός. ἀλλ' ὀχημάτων</TextUnit>
    <TextUnit id="606" loc="611">ἔξω πορεύεθ' ἃς φέρω φερνὰς κόρῃ,</TextUnit>
    <TextUnit id="607" loc="612">καὶ πέμπετ' ἐς μέλαθρον εὐλαβούμενοι.</TextUnit>
    <TextUnit id="608" loc="613">σὺ δ', ὦ τέκνον μοι, λεῖπε πωλικοὺς ὄχους,</TextUnit>
    <TextUnit id="609" loc="614">ἁβρὸν τιθεῖσα κῶλον ἀσθενές θ' ἅμα.</TextUnit>
    <TextUnit id="610" loc="615">ὑμεῖς δέ, νεάνιδές, νιν ἀγκάλαις ἔπι</TextUnit>
    <TextUnit id="611" loc="616">δέξασθε καὶ πορεύσατ' ἐξ ὀχημάτων.</TextUnit>
    <TextUnit id="612" loc="617">κἀμοὶ χερός τις ἐνδότω στηρίγματα,</TextUnit>
    <TextUnit id="613" loc="618">θάκους ἀπήνης ὡς ἂν ἐκλίπω καλῶς.</TextUnit>
    <TextUnit id="614" loc="619">αἳ δ' ἐς τὸ πρόσθεν στῆτε πωλικῶν ζυγῶν:</TextUnit>
    <TextUnit id="615" loc="620">φοβερὸν γὰρ ἀπαράμυθον ὄμμα πωλικόν:</TextUnit>
    <TextUnit id="616" loc="621">καὶ παῖδα τόνδε, τὸν ̓Αγαμέμνονος γόνον,</TextUnit>
    <TextUnit id="617" loc="622">λάζυσθ', ̓Ορέστην: ἔτι γάρ ἐστι νήπιος.</TextUnit>
    <TextUnit id="618" loc="623">τέκνον, καθεύδεις πωλικῷ δαμεὶς ὄχῳ;</TextUnit>
    <TextUnit id="619" loc="624">ἔγειρ' ἀδελφῆς ἐφ' ὑμέναιον εὐτυχῶς:</TextUnit>
    <TextUnit id="620" loc="625">ἀνδρὸς γὰρ ἀγαθοῦ κῆδος αὐτὸς ἐσθλὸς ὢν</TextUnit>
    <TextUnit id="621" loc="626">λήψῃ, κόρης Νηρῇδος ἰσόθεον γένος.</TextUnit>
    <TextUnit id="622" loc="627">ἑξῆς κάθησο δεῦρό μου ποδός, τέκνον:</TextUnit>
    <TextUnit id="623" loc="628">πρὸς μητέρ', ̓Ιφιγένεια, μακαρίαν δέ με</TextUnit>
    <TextUnit id="624" loc="629">ξέναισι ταῖσδε πλησία σταθεῖσα δός,</TextUnit>
    <TextUnit id="625" loc="630">καὶ — δεῦρο δὴ — πατέρα πρόσειπε σὸν φίλον.</TextUnit>
    <TextUnit id="626" loc="631">ὦ μῆτερ, ὑποδραμοῦσά ς': ὀργισθῇς δὲ μή:</TextUnit>
    <TextUnit id="627" loc="632">πρὸς στέρνα πατρὸς στέρνα τἀμὰ περιβαλῶ.</TextUnit>
    <TextUnit id="628" loc="633">ὦ σέβας ἐμοὶ μέγιστον, ̓Αγαμέμνων ἄναξ,</TextUnit>
    <TextUnit id="629" loc="634">ἥκομεν, ἐφετμαῖς οὐκ ἀπιστοῦσαι σέθεν.</TextUnit>
    <TextUnit id="630" loc="635">ἐγὼ δὲ βούλομαι τὰ σὰ στέρν', ὦ πάτερ,</TextUnit>
    <TextUnit id="631" loc="636">ὑποδραμοῦσα προσβαλεῖν διὰ χρόνου:</TextUnit>
    <TextUnit id="632" loc="637">ποθῶ γὰρ ὄμμα δὴ σόν. ὀργισθῇς δὲ μή.</TextUnit>
    <TextUnit id="633" loc="638">ἀλλ', ὦ τέκνον, χρή: φιλοπάτωρ δ' ἀεί ποτ' εἶ</TextUnit>
    <TextUnit id="634" loc="639">μάλιστα παίδων τῷδ' ὅσους ἐγὼ 'τεκον.</TextUnit>
    <TextUnit id="635" loc="640">ὦ πάτερ, ἐσεῖδόν ς' ἀσμένη πολλῷ χρόνῳ.</TextUnit>
    <TextUnit id="636" loc="641">καὶ γὰρ πατὴρ σέ: τόδ' ἴσον ὑπὲρ ἀμφοῖν λέγεις.</TextUnit>
    <TextUnit id="637" loc="642">χαῖρ': εὖ δέ μ' ἀγαγὼν πρὸς ς' ἐποίησας, πάτερ.</TextUnit>
    <TextUnit id="638" loc="643">οὐκ οἶδ' ὅπως φῶ τοῦτο καὶ μὴ φῶ, τέκνον.</TextUnit>
    <TextUnit id="639" loc="644">ἔα:</TextUnit>
    <TextUnit id="640" loc="645">ὡς οὐ βλέπεις ἕκηλον ἄσμενός μ' ἰδών.</TextUnit>
    <TextUnit id="641" loc="645">πόλλ' ἀνδρὶ βασιλεῖ καὶ στρατηλάτῃ μέλει.</TextUnit>
    <TextUnit id="642" loc="646">παρ' ἐμοὶ γενοῦ νῦν, μὴ 'πὶ φροντίδας τρέπου.</TextUnit>
    <TextUnit id="643" loc="647">ἀλλ' εἰμὶ παρὰ σοὶ νῦν ἅπας κοὐκ ἄλλοθι.</TextUnit>
    <TextUnit id="644" loc="648">μέθες νυν ὀφρὺν ὄμμα τ' ἔκτεινον φίλον.</TextUnit>
    <TextUnit id="645" loc="649">ἰδού, γέγηθά ς' ὡς γέγηθ' ὁρῶν, τέκνον.</TextUnit>
    <TextUnit id="646" loc="650">κἄπειτα λείβεις δάκρυ' ἀπ' ὀμμάτων σέθεν;</TextUnit>
    <TextUnit id="647" loc="651">μακρὰ γὰρ ἡμῖν ἡ 'πιοῦς' ἀπουσία.</TextUnit>
    <TextUnit id="648" loc="652">† οὐκ οἶδ' ὅ τι φῄς, οὐκ οἶδα, φίλτατ' ἐμοὶ πάτερ. †</TextUnit>
    <TextUnit id="649" loc="653">συνετὰ λέγουσα μᾶλλον εἰς οἶκτόν μ' ἄγεις.</TextUnit>
    <TextUnit id="650" loc="654">ἀσύνετά νυν ἐροῦμεν, εἰ σέ γ' εὐφρανῶ.</TextUnit>
    <TextUnit id="651" loc="655">παπαῖ. τὸ σιγᾶν οὐ σθένω: σὲ δ' ᾔνεσα.</TextUnit>
    <TextUnit id="652" loc="656">μέν', ὦ πάτερ, κατ' οἶκον ἐπὶ τέκνοις σέθεν.</TextUnit>
    <TextUnit id="653" loc="657">θέλω γε: τὸ θέλειν δ' οὐκ ἔχων ἀλγύνομαι.</TextUnit>
    <TextUnit id="654" loc="658">ὄλοιντο λόγχαι καὶ τὰ Μενέλεω κακά.</TextUnit>
    <TextUnit id="655" loc="659">ἄλλους ὀλεῖ πρόσθ' ἃ ἐμὲ διολέσαντ' ἔχει.</TextUnit>
    <TextUnit id="656" loc="660">ὡς πολὺν ἀπῆσθα χρόνον ἐν Αὐλίδος μυχοῖς.</TextUnit>
    <TextUnit id="657" loc="661">καὶ νῦν γέ μ' ἴσχει δή τι μὴ στέλλειν στρατόν.</TextUnit>
    <TextUnit id="658" loc="662">ποῦ τοὺς Φρύγας λέγουσιν ᾠκίσθαι, πάτερ;</TextUnit>
    <TextUnit id="659" loc="663">οὗ μήποτ' οἰκεῖν ὤφελ' ὁ Πριάμου Πάρις.</TextUnit>
    <TextUnit id="660" loc="664">μακρὰν ἀπαίρεις, ὦ πάτερ, λιπὼν ἐμέ.</TextUnit>
    <TextUnit id="661" loc="665">† εἰς ταὐτόν, ὦ θύγατερ, ἥκεις σῷ πατρί. †</TextUnit>
    <TextUnit id="662" loc="666">φεῦ:</TextUnit>
    <TextUnit id="663" loc="667">εἴθ' ἦν καλόν μοι σοί τ' ἄγειν σύμπλουν ἐμέ.</TextUnit>
    <TextUnit id="664" loc="668">ἔτ' ἔστι καὶ σοὶ πλοῦς, ἵν' ἀμμνήσῃ πατρός.</TextUnit>
    <TextUnit id="665" loc="669">σὺν μητρὶ πλεύσας' ἢ μόνη πορεύσομαι;</TextUnit>
    <TextUnit id="666" loc="670">μόνη, μονωθεῖς' ἀπὸ πατρὸς καὶ μητέρος.</TextUnit>
    <TextUnit id="667" loc="670">οὔ πού μ' ἐς ἄλλα δώματ' οἰκίζεις, πάτερ;</TextUnit>
    <TextUnit id="668" loc="671">ἐατέ': οὐ χρὴ τοιάδ' εἰδέναι κόρας.</TextUnit>
    <TextUnit id="669" loc="672">σπεῦδ' ἐκ Φρυγῶν μοι, θέμενος εὖ τἀκεῖ, πάτερ.</TextUnit>
    <TextUnit id="670" loc="673">θῦσαί με θυσίαν πρῶτα δεῖ τιν' ἐνθάδε.</TextUnit>
    <TextUnit id="671" loc="674">ἀλλὰ ξὺν ἱεροῖς χρὴ τό γ' εὐσεβὲς σκοπεῖν.</TextUnit>
    <TextUnit id="672" loc="675">εἴσῃ σύ: χερνίβων γὰρ ἑστήξῃ πέλας.</TextUnit>
    <TextUnit id="673" loc="676">στήσομεν ἄρ' ἀμφὶ βωμόν, ὦ πάτερ, χορούς;</TextUnit>
    <TextUnit id="674" loc="677">ζηλῶ σὲ μᾶλλον ἢ 'μὲ τοῦ μηδὲν φρονεῖν.</TextUnit>
    <TextUnit id="675" loc="678">χώρει δὲ μελάθρων ἐντός — ὀφθῆναι κόραις</TextUnit>
    <TextUnit id="676" loc="679">πικρόν — φίλημα δοῦσα δεξιάν τέ μοι,</TextUnit>
    <TextUnit id="677" loc="680">μέλλουσα δαρὸν πατρὸς ἀποικήσειν χρόνον.</TextUnit>
    <TextUnit id="678" loc="681">ὦ στέρνα καὶ παρῇδες, ὦ ξανθαὶ κόμαι,</TextUnit>
    <TextUnit id="679" loc="682">ὡς ἄχθος ὑμῖν ἐγένεθ' ἡ Φρυγῶν πόλις</TextUnit>
    <TextUnit id="680" loc="683">̔Ελένη τε. — παύω τοὺς λόγους: ταχεῖα γὰρ</TextUnit>
    <TextUnit id="681" loc="684">νοτὶς διώκει μ' ὀμμάτων ψαύσαντά σου.</TextUnit>
    <TextUnit id="682" loc="685">ἴθ' ἐς μέλαθρα. σὲ δὲ παραιτοῦμαι τάδε,</TextUnit>
    <TextUnit id="683" loc="686">Λήδας γένεθλον, εἰ κατῳκτίσθην ἄγαν,</TextUnit>
    <TextUnit id="684" loc="687">μέλλων ̓Αχιλλεῖ θυγατέρ' ἐκδώσειν ἐμήν.</TextUnit>
    <TextUnit id="685" loc="688">ἀποστολαὶ γὰρ μακάριαι μέν, ἀλλ' ὅμως</TextUnit>
    <TextUnit id="686" loc="689">δάκνουσι τοὺς τεκόντας, ὅταν ἄλλοις δόμοις</TextUnit>
    <TextUnit id="687" loc="690">παῖδας παραδιδῷ πολλὰ μοχθήσας πατήρ.</TextUnit>
    <TextUnit id="688" loc="691">οὐχ ὧδ' ἀσύνετός εἰμι, πείσεσθαι δέ με</TextUnit>
    <TextUnit id="689" loc="692">καὐτὴν δόκει τάδ', ὥστε μή σε νουθετεῖν,</TextUnit>
    <TextUnit id="690" loc="693">ὅταν σὺν ὑμεναίοισιν ἐξάγω κόρην:</TextUnit>
    <TextUnit id="691" loc="694">ἀλλ' ὁ νόμος αὐτὰ τῷ χρόνῳ συνισχανεῖ.</TextUnit>
    <TextUnit id="692" loc="695">τοὔνομα μὲν οὖν παῖδ' οἶδ' ὅτῳ κατῄνεσας,</TextUnit>
    <TextUnit id="693" loc="696">γένους δ' ὁποίου χὡπόθεν, μαθεῖν θέλω.</TextUnit>
    <TextUnit id="694" loc="697">Αἴγινα θυγάτηρ ἐγένετ' ̓Ασωποῦ πατρός.</TextUnit>
    <TextUnit id="695" loc="698">ταύτην δὲ θνητῶν ἢ θεῶν ἔζευξε τίς;</TextUnit>
    <TextUnit id="696" loc="699">Ζεύς: Αἰακὸν δ' ἔφυσεν, Οἰνώνης πρόμον.</TextUnit>
    <TextUnit id="697" loc="700">τὰ δ' Αἰακοῦ παῖς τίς κατέσχε δώματα;</TextUnit>
    <TextUnit id="698" loc="701">Πηλεύς: ὁ Πηλεὺς δ' ἔσχε Νηρέως κόρην.</TextUnit>
    <TextUnit id="699" loc="702">θεοῦ διδόντος, ἢ βίᾳ θεῶν λαβών;</TextUnit>
    <TextUnit id="700" loc="703">Ζεὺς ἠγγύησε καὶ δίδως' ὁ κύριος.</TextUnit>
    <TextUnit id="701" loc="704">γαμεῖ δὲ ποῦ νιν; ἦ κατ' οἶδμα πόντιον;</TextUnit>
    <TextUnit id="702" loc="705">Χείρων ἵν' οἰκεῖ σεμνὰ Πηλίου βάθρα.</TextUnit>
    <TextUnit id="703" loc="706">οὗ φασι Κενταύρειον ᾠκίσθαι γένος;</TextUnit>
    <TextUnit id="704" loc="707">ἐνταῦθ' ἔδαισαν Πηλέως γάμους θεοί.</TextUnit>
    <TextUnit id="705" loc="708">Θέτις δ' ἔθρεψεν ἢ πατὴρ ̓Αχιλλέα;</TextUnit>
    <TextUnit id="706" loc="709">Χείρων, ἵν' ἤθη μὴ μάθοι κακῶν βροτῶν.</TextUnit>
    <TextUnit id="707" loc="710">φεῦ:</TextUnit>
    <TextUnit id="708" loc="711">σοφός γ' ὁ θρέψας χὡ διδοὺς σοφώτερος.</TextUnit>
    <TextUnit id="709" loc="712">τοιόσδε παιδὸς σῆς ἀνὴρ ἔσται πόσις.</TextUnit>
    <TextUnit id="710" loc="713">οὐ μεμπτός. οἰκεῖ δ' ἄστυ ποῖον ̔Ελλάδος;</TextUnit>
    <TextUnit id="711" loc="714">̓Απιδανὸν ἀμφὶ ποταμὸν ἐν Φθίας ὅροις.</TextUnit>
    <TextUnit id="712" loc="715">ἐκεῖς' ἀπάξει σὴν ἐμήν τε παρθένον;</TextUnit>
    <TextUnit id="713" loc="715">κείνῳ μελήσει ταῦτα, τῷ κεκτημένῳ.</TextUnit>
    <TextUnit id="714" loc="716">ἀλλ' εὐτυχοίτην. τίνι δ' ἐν ἡμέρᾳ γαμεῖ;</TextUnit>
    <TextUnit id="715" loc="717">ὅταν σελήνης εὐτυχὴς ἔλθῃ κύκλος.</TextUnit>
    <TextUnit id="716" loc="718">προτέλεια δ' ἤδη παιδὸς ἔσφαξας θεᾷ;</TextUnit>
    <TextUnit id="717" loc="719">μέλλω: 'πὶ ταύτῃ καὶ καθέσταμεν τύχῃ.</TextUnit>
    <TextUnit id="718" loc="720">κἄπειτα δαίσεις τοὺς γάμους ἐς ὕστερον;</TextUnit>
    <TextUnit id="719" loc="721">θύσας γε θύμαθ' ἃ ἐμὲ χρὴ θῦσαι θεοῖς.</TextUnit>
    <TextUnit id="720" loc="722">ἡμεῖς δὲ θοίνην ποῦ γυναιξὶ θήσομεν;</TextUnit>
    <TextUnit id="721" loc="723">ἐνθάδε παρ' εὐπρύμνοισιν ̓Αργείων πλάταις.</TextUnit>
    <TextUnit id="722" loc="724">καλῶς ἀναγκαίως τε: συνενέγκοι δ' ὅμως.</TextUnit>
    <TextUnit id="723" loc="725">οἶσθ' οὖν ὃ δρᾶσον, ὦ γύναι; πιθοῦ δέ μοι.</TextUnit>
    <TextUnit id="724" loc="726">τί χρῆμα; πείθεσθαι γὰρ εἴθισμαι σέθεν.</TextUnit>
    <TextUnit id="725" loc="727">ἡμεῖς μὲν ἐνθάδ', οὗπέρ ἐσθ' ὁ νυμφίος</TextUnit>
    <TextUnit id="726" loc="728">μητρὸς τί χωρὶς δράσεθ', ἃ ἐμὲ δρᾶν χρεών;</TextUnit>
    <TextUnit id="727" loc="729">ἐκδώσομεν σὴν παῖδα Δαναϊδῶν μέτα.</TextUnit>
    <TextUnit id="728" loc="730">ἡμᾶς δὲ ποῦ χρὴ τηνικαῦτα τυγχάνειν;</TextUnit>
    <TextUnit id="729" loc="731">χώρει πρὸς ̓́Αργος παρθένους τε τημέλει.</TextUnit>
    <TextUnit id="730" loc="732">λιποῦσα παῖδα; τίς δ' ἀνασχήσει φλόγα;</TextUnit>
    <TextUnit id="731" loc="733">ἐγὼ παρέξω φῶς ὃ νυμφίοις πρέπει.</TextUnit>
    <TextUnit id="732" loc="734">οὐχ ὁ νόμος οὗτος οὐδὲ φαῦλ' ἡγητέα.</TextUnit>
    <TextUnit id="733" loc="735">οὐ καλὸν ἐν ὄχλῳ ς' ἐξομιλεῖσθαι στρατοῦ.</TextUnit>
    <TextUnit id="734" loc="736">καλὸν τεκοῦσαν τἀμά μ' ἐκδοῦναι τέκνα.</TextUnit>
    <TextUnit id="735" loc="737">καὶ τάς γ' ἐν οἴκῳ μὴ μόνας εἶναι κόρας.</TextUnit>
    <TextUnit id="736" loc="738">ὀχυροῖσι παρθενῶσι φρουροῦνται καλῶς.</TextUnit>
    <TextUnit id="737" loc="739">πιθοῦ.    μὰ τὴν ἄνασσαν ̓Αργείαν θεάν.</TextUnit>
    <TextUnit id="738" loc="740">ἐλθὼν δὲ τἄξω πρᾶσσε, τἀν δόμοις δ' ἐγώ,</TextUnit>
    <TextUnit id="739" loc="741">ἃ χρὴ παρεῖναι νυμφίοισι παρθένοις.</TextUnit>
    <TextUnit id="740" loc="742">οἴμοι: μάτην ᾖξ', ἐλπίδος δ' ἀπεσφάλην,</TextUnit>
    <TextUnit id="741" loc="743">ἐξ ὀμμάτων δάμαρτ' ἀποστεῖλαι θέλων.</TextUnit>
    <TextUnit id="742" loc="744">σοφίζομαι δὲ κἀπὶ τοῖσι φιλτάτοις</TextUnit>
    <TextUnit id="743" loc="745">τέχνας πορίζω, πανταχῇ νικώμενος.</TextUnit>
    <TextUnit id="744" loc="746">ὅμως δὲ σὺν Κάλχαντι τῷ θυηπόλῳ</TextUnit>
    <TextUnit id="745" loc="747">κοινῇ τὸ τῆς θεοῦ φίλον, ἐμοὶ δ' οὐκ εὐτυχές,</TextUnit>
    <TextUnit id="746" loc="748">ἐξευπορήσων εἶμι, μόχθον ̔Ελλάδος.</TextUnit>
    <TextUnit id="747" loc="749">χρὴ δ' ἐν δόμοισιν ἄνδρα τὸν σοφὸν τρέφειν</TextUnit>
    <TextUnit id="748" loc="750">γυναῖκα χρηστὴν κἀγαθήν, ἢ μὴ τρέφειν.</TextUnit>
    <TextUnit id="749" loc="751">ἥξει δὴ Σιμόεντα καὶ</TextUnit>
    <TextUnit id="750" loc="752">δίνας ἀργυροειδεῖς</TextUnit>
    <TextUnit id="751" loc="753">ἄγυρις ̔Ελλάνων στρατιᾶς</TextUnit>
    <TextUnit id="752" loc="754">ἀνά τε ναυσὶν καὶ σὺν ὅπλοις</TextUnit>
    <TextUnit id="753" loc="755">̓́Ιλιον ἐς τὸ Τροίας</TextUnit>
    <TextUnit id="754" loc="756">Φοιβήιον δάπεδον,</TextUnit>
    <TextUnit id="755" loc="757">τὰν Κασάνδραν ἵν' ἀκούω</TextUnit>
    <TextUnit id="756" loc="758">ῥίπτειν ξανθοὺς πλοκάμους</TextUnit>
    <TextUnit id="757" loc="759">χλωροκόμῳ στεφάνῳ δάφνας</TextUnit>
    <TextUnit id="758" loc="760">κοσμηθεῖσαν, ὅταν θεοῦ</TextUnit>
    <TextUnit id="759" loc="761">μαντόσυνοι πνεύσως' ἀνάγκαι.</TextUnit>
    <TextUnit id="760" loc="762">στάσονται δ' ἐπὶ περγάμων</TextUnit>
    <TextUnit id="761" loc="763">Τροίας ἀμφί τε τείχη</TextUnit>
    <TextUnit id="762" loc="764">Τρῶες, ὅταν χάλκασπις ̓́Αρης</TextUnit>
    <TextUnit id="763" loc="765">πόντιος εὐπρῴροιο πλάτας</TextUnit>
    <TextUnit id="764" loc="766">εἰρεσίᾳ πελάζῃ</TextUnit>
    <TextUnit id="765" loc="767">Σιμουντίοις ὀχετοῖς,</TextUnit>
    <TextUnit id="766" loc="768">τὰν τῶν ἐν αἰθέρι δισσῶν</TextUnit>
    <TextUnit id="767" loc="769">Διοσκούρων ̔Ελέναν</TextUnit>
    <TextUnit id="768" loc="770">ἐκ Πριάμου κομίσαι θέλων</TextUnit>
    <TextUnit id="769" loc="771">ἐς γᾶν ̔Ελλάδα δοριπόνοις</TextUnit>
    <TextUnit id="770" loc="772">ἀσπίσι καὶ λόγχαις ̓Αχαιῶν.</TextUnit>
    <TextUnit id="771" loc="773">Πέργαμον δὲ Φρυγῶν πόλιν</TextUnit>
    <TextUnit id="772" loc="774">λαί̈νους περὶ πύργους</TextUnit>
    <TextUnit id="773" loc="775">κυκλώσας ̓́Αρει φονίῳ,</TextUnit>
    <TextUnit id="774" loc="776">λαιμοτόμου κεφαλᾶς</TextUnit>
    <TextUnit id="775" loc="777">σπάσας Πάριν ̓Ατρεί̈δας,</TextUnit>
    <TextUnit id="776" loc="778">πέρσας κατάκρας πόλιν,</TextUnit>
    <TextUnit id="777" loc="779">θήσει κόρας πολυκλαύτους</TextUnit>
    <TextUnit id="778" loc="780">δάμαρτά τε Πριάμου.</TextUnit>
    <TextUnit id="779" loc="781">ἁ δὲ Διὸς ̔Ελένα κόρα</TextUnit>
    <TextUnit id="780" loc="782">πολύκλαυτος ἑδεῖται</TextUnit>
    <TextUnit id="781" loc="783">πόσιν προλιποῦσα.</TextUnit>
    <TextUnit id="782" loc="784">μήτ' ἐμοὶ</TextUnit>
    <TextUnit id="783" loc="785">μήτ' ἐμοῖσι τέκνων τέκνοις</TextUnit>
    <TextUnit id="784" loc="785">ἐλπὶς ἅδε ποτ' ἔλθοι,</TextUnit>
    <TextUnit id="785" loc="786">οἵαν αἱ πολύχρυσοι</TextUnit>
    <TextUnit id="786" loc="787">Λυδαὶ καὶ Φρυγῶν ἄλοχοι</TextUnit>
    <TextUnit id="787" loc="788">στήσουσι παρ' ἱστοῖς</TextUnit>
    <TextUnit id="788" loc="789">μυθεῦσαι τάδ' ἐς ἀλλήλας:</TextUnit>
    <TextUnit id="789" loc="790">Τίς ἄρα μ' εὐπλοκάμου κόμας</TextUnit>
    <TextUnit id="790" loc="791">ῥῦμα δακρυόεν τανύσας</TextUnit>
    <TextUnit id="791" loc="792">πατρίδος ὀλλυμένας ἀπολωτιεῖ;</TextUnit>
    <TextUnit id="792" loc="793">διὰ σέ, τὰν κύκνου δολιχαύχενος γόνον,</TextUnit>
    <TextUnit id="793" loc="794">εἰ δὴ φάτις ἔτυμος ὡς</TextUnit>
    <TextUnit id="794" loc="795">ἔτυχεν, Λήδα ὄρνιθι πταμένῳ</TextUnit>
    <TextUnit id="795" loc="797">Διὸς ὅτ' ἠλλάχθη δέμας, εἴτ'</TextUnit>
    <TextUnit id="796" loc="798">ἐν δέλτοις Πιερίσιν</TextUnit>
    <TextUnit id="797" loc="799">μῦθοι τάδ' ἐς ἀνθρώπους</TextUnit>
    <TextUnit id="798" loc="800">ἤνεγκαν παρὰ καιρὸν ἄλλως.</TextUnit>
    <TextUnit id="799" loc="801">ποῦ τῶν ̓Αχαιῶν ἐνθάδ' ὁ στρατηλάτης;</TextUnit>
    <TextUnit id="800" loc="802">τίς ἂν φράσειε προσπόλων τὸν Πηλέως</TextUnit>
    <TextUnit id="801" loc="803">ζητοῦντά νιν παῖδ' ἐν πύλαις ̓Αχιλλέα;</TextUnit>
    <TextUnit id="802" loc="804">οὐκ ἐξ ἴσου γὰρ μένομεν Εὐρίπου πέλας.</TextUnit>
    <TextUnit id="803" loc="805">οἳ μὲν γὰρ ἡμῶν, ὄντες ἄζυγες γάμων,</TextUnit>
    <TextUnit id="804" loc="806">οἴκους ἐρήμους ἐκλιπόντες ἐνθάδε</TextUnit>
    <TextUnit id="805" loc="807">θάσσους' ἐπ' ἀκταῖς, οἳ δ' ἔχοντες εὔνιδας</TextUnit>
    <TextUnit id="806" loc="808">ἄπαιδες: οὕτω δεινὸς ἐμπέπτωκ' ἔρως</TextUnit>
    <TextUnit id="807" loc="809">τῆσδε στρατείας ̔Ελλάδ' οὐκ ἄνευ θεῶν.</TextUnit>
    <TextUnit id="808" loc="810">τοὐμὸν μὲν οὖν δίκαιον ἐμὲ λέγειν χρεών,</TextUnit>
    <TextUnit id="809" loc="811">ἄλλος δ' ὁ χρῄζων αὐτὸς ὑπὲρ αὑτοῦ φράσει.</TextUnit>
    <TextUnit id="810" loc="812">γῆν γὰρ λιπὼν Φάρσαλον ἠδὲ Πηλέα</TextUnit>
    <TextUnit id="811" loc="813">μένω 'πὶ λεπταῖς ταισίδ' Εὐρίπου πνοαῖς,</TextUnit>
    <TextUnit id="812" loc="814">Μυρμιδόνας ἴσχων: οἳ δ' ἀεὶ προσκείμενοι</TextUnit>
    <TextUnit id="813" loc="815">λέγους': ̓Αχιλλεῦ, τί μένομεν; πόσον χρόνον</TextUnit>
    <TextUnit id="814" loc="816">ἔτ' ἐκμετρῆσαι χρὴ πρὸς ̓Ιλίου στόλον;</TextUnit>
    <TextUnit id="815" loc="817">δρᾶ γ', εἴ τι δράσεις, ἢ ἄπαγ' οἴκαδε στρατόν,</TextUnit>
    <TextUnit id="816" loc="818">τὰ τῶν ̓Ατρειδῶν μὴ μένων μελλήματα.</TextUnit>
    <TextUnit id="817" loc="819">ὦ παῖ θεᾶς Νηρῇδος, ἔνδοθεν λόγων</TextUnit>
    <TextUnit id="818" loc="820">τῶν σῶν ἀκούσας' ἐξέβην πρὸ δωμάτων.</TextUnit>
    <TextUnit id="819" loc="821">ὦ πότνι' αἰδώς, τήνδε τίνα λεύσσω ποτὲ</TextUnit>
    <TextUnit id="820" loc="822">γυναῖκα, μορφὴν εὐπρεπῆ κεκτημένην;</TextUnit>
    <TextUnit id="821" loc="823">οὐ θαῦμά ς' ἡμᾶς ἀγνοεῖν, οἷς μὴ πάρος</TextUnit>
    <TextUnit id="822" loc="824">προσῆκες: αἰνῶ δ' ὅτι σέβεις τὸ σωφρονεῖν.</TextUnit>
    <TextUnit id="823" loc="825">τίς δ' εἶ; τί δ' ἦλθες Δαναϊδῶν ἐς σύλλογον,</TextUnit>
    <TextUnit id="824" loc="826">γυνὴ πρὸς ἄνδρας ἀσπίσιν πεφραγμένους;</TextUnit>
    <TextUnit id="825" loc="827">Λήδας μέν εἰμι παῖς, Κλυταιμήστρα δέ μοι</TextUnit>
    <TextUnit id="826" loc="828">ὄνομα, πόσις δέ μοὐστὶν ̓Αγαμέμνων ἄναξ.</TextUnit>
    <TextUnit id="827" loc="829">καλῶς ἔλεξας ἐν βραχεῖ τὰ καίρια.</TextUnit>
    <TextUnit id="828" loc="830">αἰσχρὸν δέ μοι γυναιξὶ συμβάλλειν λόγους.</TextUnit>
    <TextUnit id="829" loc="831">μεῖνον — τί φεύγεις; — δεξιάν τ' ἐμῇ χερὶ</TextUnit>
    <TextUnit id="830" loc="832">σύναψον, ἀρχὴν μακαρίαν νυμφευμάτων.</TextUnit>
    <TextUnit id="831" loc="833">τί φῄς; ἐγώ σοι δεξιάν; αἰδοίμεθ' ἂν</TextUnit>
    <TextUnit id="832" loc="834">̓Αγαμέμνον', εἰ ψαύοιμεν ὧν μή μοι θέμις.</TextUnit>
    <TextUnit id="833" loc="835">θέμις μάλιστα, τὴν ἐμὴν ἐπεὶ γαμεῖς</TextUnit>
    <TextUnit id="834" loc="836">παῖδ', ὦ θεᾶς παῖ ποντίας Νηρηίδος.</TextUnit>
    <TextUnit id="835" loc="837">ποίους γάμους φῄς; ἀφασία μ' ἔχει, γύναι:</TextUnit>
    <TextUnit id="836" loc="838">εἰ μή τι παρανοοῦσα καινουργεῖς λόγον;</TextUnit>
    <TextUnit id="837" loc="839">πᾶσιν τόδ' ἐμπέφυκεν, αἰδεῖσθαι φίλους</TextUnit>
    <TextUnit id="838" loc="840">καινοὺς ὁρῶσι καὶ γάμου μεμνημένοις.</TextUnit>
    <TextUnit id="839" loc="841">οὐπώποτ' ἐμνήστευσα παῖδα σήν, γύναι,</TextUnit>
    <TextUnit id="840" loc="842">οὐδ' ἐξ ̓Ατρειδῶν ἦλθέ μοι λόγος γάμων.</TextUnit>
    <TextUnit id="841" loc="843">τί δῆτ' ἂν εἴη; σὺ πάλιν αὖ λόγους ἐμοὺς</TextUnit>
    <TextUnit id="842" loc="844">θαύμαζ': ἐμοὶ γὰρ θαύματ' ἐστὶ τὰ παρὰ σοῦ.</TextUnit>
    <TextUnit id="843" loc="845">εἴκαζε: κοινόν ἐστιν εἰκάζειν τάδε:</TextUnit>
    <TextUnit id="844" loc="846">ἄμφω γὰρ οὐ ψευδόμεθα τοῖς λόγοις ἴσως.</TextUnit>
    <TextUnit id="845" loc="847">ἀλλ' ἦ πέπονθα δεινά; μνηστεύω γάμους</TextUnit>
    <TextUnit id="846" loc="848">οὐκ ὄντας, ὡς εἴξασιν: αἰδοῦμαι τάδε.</TextUnit>
    <TextUnit id="847" loc="849">ἴσως ἐκερτόμησε κἀμὲ καὶ σέ τις.</TextUnit>
    <TextUnit id="848" loc="850">ἀλλ' ἀμελίᾳ δὸς αὐτὰ καὶ φαύλως φέρε.</TextUnit>
    <TextUnit id="849" loc="851">χαῖρ': οὐ γὰρ ὀρθοῖς ὄμμασίν ς' ἔτ' εἰσορῶ,</TextUnit>
    <TextUnit id="850" loc="852">ψευδὴς γενομένη καὶ παθοῦς' ἀνάξια.</TextUnit>
    <TextUnit id="851" loc="853">καὶ σοὶ τόδ' ἐστὶν ἐξ ἐμοῦ: πόσιν δὲ σὸν</TextUnit>
    <TextUnit id="852" loc="854">στείχω ματεύσων τῶνδε δωμάτων ἔσω.</TextUnit>
    <TextUnit id="853" loc="855">ὦ ξέν', Αἰακοῦ γένεθλον, μεῖνον: ὦ, σέ τοι λέγω,</TextUnit>
    <TextUnit id="854" loc="856">τὸν θεᾶς γεγῶτα παῖδα, καὶ σέ, τὴν Λήδας κόρην.</TextUnit>
    <TextUnit id="855" loc="857">τίς ὁ καλῶν πύλας παροίξας; ὡς τεταρβηκὼς καλεῖ.</TextUnit>
    <TextUnit id="856" loc="858">δοῦλος, οὐχ ἁβρύνομαι τῷδ': ἡ τύχη γὰρ οὐκ ἐᾷ.</TextUnit>
    <TextUnit id="857" loc="859">τίνος; ἐμὸς μὲν οὐχί: χωρὶς τἀμὰ καὶ ̓Αγαμέμνονος.</TextUnit>
    <TextUnit id="858" loc="860">τῆσδε τῆς πάροιθεν οἴκων, Τυνδάρεω δόντος πατρός.</TextUnit>
    <TextUnit id="859" loc="861">ἕσταμεν: φράζ', εἴ τι χρῄζεις, ὧν μ' ἐπέσχες οὕνεκα.</TextUnit>
    <TextUnit id="860" loc="862">ἦ μόνω παρόντε δῆτα ταῖσδ' ἐφέστατον πύλαις;</TextUnit>
    <TextUnit id="861" loc="863">ὡς μόνοιν λέγοις ἄν, ἔξω δ' ἐλθὲ βασιλείων δόμων.</TextUnit>
    <TextUnit id="862" loc="864">ὦ Τύχη πρόνοιά θ' ἡμή, σῴσαθ' οὓς ἐγὼ θέλω.</TextUnit>
    <TextUnit id="863" loc="865">ὁ λόγος ἐς μέλλοντ' † ἂν ὤση † χρόνον: ἔχει δ' ὄγκον τινά.</TextUnit>
    <TextUnit id="864" loc="866">δεξιᾶς ἕκατι μὴ μέλλ', εἴ τί μοι χρῄζεις λέγειν.</TextUnit>
    <TextUnit id="865" loc="867">οἶσθα δῆτ' ἔμ', ὅστις ὢν σοὶ καὶ τέκνοις εὔνους ἔφυν;</TextUnit>
    <TextUnit id="866" loc="868">οἶδά ς' ὄντ' ἐγὼ παλαιὸν δωμάτων ἐμῶν λάτριν.</TextUnit>
    <TextUnit id="867" loc="869">χὥτι μ' ἐν ταῖς σαῖσι φερναῖς ἔλαβεν ̓Αγαμέμνων ἄναξ;</TextUnit>
    <TextUnit id="868" loc="870">ἦλθες εἰς ̓́Αργος μεθ' ἡμῶν καὶ ἐμὸς ἦσθ' ἀεί ποτε.</TextUnit>
    <TextUnit id="869" loc="871">ὧδ' ἔχει. καὶ σοὶ μὲν εὔνους εἰμί, σῷ δ' ἧσσον πόσει.</TextUnit>
    <TextUnit id="870" loc="872">ἐκκάλυπτε νῦν ποθ' ἡμῖν οὕστινας λέγεις λόγους.</TextUnit>
    <TextUnit id="871" loc="873">παῖδα σὴν πατὴρ ὁ φύσας αὐτόχειρ μέλλει κτενεῖν.</TextUnit>
    <TextUnit id="872" loc="874">πῶς; ἀπέπτυς', ὦ γεραιέ, μῦθον: οὐ γὰρ εὖ φρονεῖς.</TextUnit>
    <TextUnit id="873" loc="875">φασγάνῳ λευκὴν φονεύων τῆς ταλαιπώρου δέρην.</TextUnit>
    <TextUnit id="874" loc="876">ὦ τάλαιν' ἐγώ. μεμηνὼς ἆρα τυγχάνει πόσις;</TextUnit>
    <TextUnit id="875" loc="877">ἀρτίφρων, πλὴν ἐς σὲ καὶ σὴν παῖδα: τοῦτο δ' οὐ φρονεῖ.</TextUnit>
    <TextUnit id="876" loc="878">ἐκ τίνος λόγου; τίς αὐτὸν οὑπάγων ἀλαστόρων;</TextUnit>
    <TextUnit id="877" loc="879">θέσφαθ', ὥς γέ φησι Κάλχας, ἵνα πορεύηται στρατός.</TextUnit>
    <TextUnit id="878" loc="880">ποῖ; τάλαιν' ἐγώ, τάλαινα δ' ἣν πατὴρ μέλλει κτενεῖν.</TextUnit>
    <TextUnit id="879" loc="881">Δαρδάνου πρὸς δώμαθ', ̔Ελένην Μενέλεως ὅπως λάβῃ.</TextUnit>
    <TextUnit id="880" loc="882">εἰς ἄρ' ̓Ιφιγένειαν ̔Ελένης νόστος ἦν πεπρωμένος;</TextUnit>
    <TextUnit id="881" loc="883">πάντ' ἔχεις: ̓Αρτέμιδι θύσειν παῖδα σὴν μέλλει πατήρ.</TextUnit>
    <TextUnit id="882" loc="884">ὁ δὲ γάμος τίν' εἶχε πρόφασιν, ᾧ μ' ἐκόμισεν ἐκ δόμων;</TextUnit>
    <TextUnit id="883" loc="885">ἵν' ἀγάγοις χαίρους' ̓Αχιλλεῖ παῖδα νυμφεύσουσα σήν.</TextUnit>
    <TextUnit id="884" loc="886">ὦ θύγατερ, ἥκεις ἐπ' ὀλέθρῳ καὶ σὺ καὶ μήτηρ σέθεν.</TextUnit>
    <TextUnit id="885" loc="887">οἰκτρὰ πάσχετον δύ' οὖσαι: δεινὰ δ' ̓Αγαμέμνων ἔτλη.</TextUnit>
    <TextUnit id="886" loc="888">οἴχομαι τάλαινα, δακρύων τ' ὄμματ' οὐκέτι στέγω.</TextUnit>
    <TextUnit id="887" loc="889">εἴπερ ἀλγεινὸν τὸ τέκνων στερόμενον, δακρυρρόει.</TextUnit>
    <TextUnit id="888" loc="890">σὺ δὲ τάδ', ὦ γέρον, πόθεν φῂς εἰδέναι πεπυσμένος;</TextUnit>
    <TextUnit id="889" loc="891">δέλτον ᾠχόμην φέρων σοι πρὸς τὰ πρὶν γεγραμμένα.</TextUnit>
    <TextUnit id="890" loc="892">οὐκ ἐῶν ἢ ξυγκελεύων παῖδ' ἄγειν θανουμένην;</TextUnit>
    <TextUnit id="891" loc="893">μὴ μὲν οὖν ἄγειν: φρονῶν γὰρ ἔτυχε σὸς πόσις τότ' εὖ.</TextUnit>
    <TextUnit id="892" loc="894">κᾆτα πῶς φέρων γε δέλτον οὐκ ἐμοὶ δίδως λαβεῖν;</TextUnit>
    <TextUnit id="893" loc="895">Μενέλεως ἀφείλεθ' ἡμᾶς, ὃς κακῶν τῶνδ' αἴτιος.</TextUnit>
    <TextUnit id="894" loc="896">ὦ τέκνον Νηρῇδος, ὦ παῖ Πηλέως, κλύεις τάδε;</TextUnit>
    <TextUnit id="895" loc="897">ἔκλυον οὖσαν ἀθλίαν σε, τὸ δ' ἐμὸν οὐ φαύλως φέρω.</TextUnit>
    <TextUnit id="896" loc="898">παῖδά μου κατακτενοῦσι σοῖς δολώσαντες γάμοις.</TextUnit>
    <TextUnit id="897" loc="899">μέμφομαι κἀγὼ πόσει σῷ, κοὐχ ἁπλῶς οὕτω φέρω.</TextUnit>
    <TextUnit id="898" loc="900">οὐκ ἐπαιδεσθήσομαί γε προσπεσεῖν τὸ σὸν γόνυ,</TextUnit>
    <TextUnit id="899" loc="901">θνητὸς ἐκ θεᾶς γεγῶτα: τί γὰρ ἐγὼ σεμνύνομαι;</TextUnit>
    <TextUnit id="900" loc="902">ἢ τίνος σπουδαστέον μοι μᾶλλον ἢ τέκνου πέρι;</TextUnit>
    <TextUnit id="901" loc="903">ἀλλ' ἄμυνον, ὦ θεᾶς παῖ, τῇ τ' ἐμῇ δυσπραξίᾳ</TextUnit>
    <TextUnit id="902" loc="904">τῇ τε λεχθείσῃ δάμαρτι σῇ — μάτην μέν, ἀλλ' ὅμως.</TextUnit>
    <TextUnit id="903" loc="905">σοὶ καταστέψας' ἐγώ νιν ἦγον ὡς γαμουμένην,</TextUnit>
    <TextUnit id="904" loc="906">νῦν δ' ἐπὶ σφαγὰς κομίζω: σοὶ δ' ὄνειδος ἵξεται,</TextUnit>
    <TextUnit id="905" loc="907">ὅστις οὐκ ἤμυνας: εἰ γὰρ μὴ γάμοισιν ἐζύγης,</TextUnit>
    <TextUnit id="906" loc="908">ἀλλ' ἐκλήθης γοῦν ταλαίνης παρθένου φίλος πόσις.</TextUnit>
    <TextUnit id="907" loc="909">πρὸς γενειάδος σε, πρός σε δεξιᾶς, πρὸς μητέρος —</TextUnit>
    <TextUnit id="908" loc="910">ὄνομα γὰρ τὸ σόν μ' ἀπώλες', ᾧ ς' ἀμυναθεῖν χρεών —</TextUnit>
    <TextUnit id="909" loc="911">οὐκ ἔχω βωμὸν καταφυγεῖν ἄλλον ἢ τὸ σὸν γόνυ:</TextUnit>
    <TextUnit id="910" loc="912">οὐδὲ φίλος οὐδεὶς γελᾷ μοι: τὰ δ' ̓Αγαμέμνονος κλύεις,</TextUnit>
    <TextUnit id="911" loc="913">ὠμὰ καὶ πάντολμ': ἀφῖγμαι δ', ὥσπερ εἰσορᾷς, γυνὴ</TextUnit>
    <TextUnit id="912" loc="914">ναυτικὸν στράτευμ' ἄναρχον κἀπὶ τοῖς κακοῖς θρασύ</TextUnit>
    <TextUnit id="913" loc="915">χρήσιμον δ', ὅταν θέλωσιν. ἢν δὲ τολμήσῃς σύ μου</TextUnit>
    <TextUnit id="914" loc="916">χεῖρ' ὑπερτεῖναι, σεσῴσμεθ': εἰ δὲ μή, οὐ σεσῴσμεθα.</TextUnit>
    <TextUnit id="915" loc="917">δεινὸν τὸ τίκτειν καὶ φέρει φίλτρον μέγα</TextUnit>
    <TextUnit id="916" loc="918">πᾶσίν τε κοινὸν ὥσθ' ὑπερκάμνειν τέκνων.</TextUnit>
    <TextUnit id="917" loc="919">ὑψηλόφρων μοι θυμὸς αἴρεται πρόσω:</TextUnit>
    <TextUnit id="918" loc="920">ἐπίσταμαι δὲ τοῖς κακοῖσί τ' ἀσχαλᾶν</TextUnit>
    <TextUnit id="919" loc="921">μετρίως τε χαίρειν τοῖσιν ἐξωγκωμένοις.</TextUnit>
    <TextUnit id="920" loc="922">λελογισμένοι γὰρ οἱ τοιοίδ' εἰσὶν βροτῶν</TextUnit>
    <TextUnit id="921" loc="923">ὀρθῶς διαζῆν τὸν βίον γνώμης μέτα.</TextUnit>
    <TextUnit id="922" loc="924">ἔστιν μὲν οὖν ἵν' ἡδὺ μὴ λίαν φρονεῖν,</TextUnit>
    <TextUnit id="923" loc="925">ἔστιν δὲ χὥπου χρήσιμον γνώμην ἔχειν.</TextUnit>
    <TextUnit id="924" loc="926">ἐγὼ δ', ἐν ἀνδρὸς εὐσεβεστάτου τραφεὶς</TextUnit>
    <TextUnit id="925" loc="927">Χείρωνος, ἔμαθον τοὺς τρόπους ἁπλοῦς ἔχειν.</TextUnit>
    <TextUnit id="926" loc="928">καὶ τοῖς ̓Ατρείδαις, ἢν μὲν ἡγῶνται καλῶς,</TextUnit>
    <TextUnit id="927" loc="929">πεισόμεθ', ὅταν δὲ μὴ καλῶς, οὐ πείσομαι.</TextUnit>
    <TextUnit id="928" loc="930">ἀλλ' ἐνθάδ' ἐν Τροίᾳ τ' ἐλευθέραν φύσιν</TextUnit>
    <TextUnit id="929" loc="931">παρέχων, ̓́Αρη τὸ κατ' ἐμὲ κοσμήσω δορί.</TextUnit>
    <TextUnit id="930" loc="932">σὲ δ', ὦ σχέτλια παθοῦσα πρὸς τῶν φιλτάτων,</TextUnit>
    <TextUnit id="931" loc="933">ἃ δὴ κατ' ἄνδρα γίγνεται νεανίαν,</TextUnit>
    <TextUnit id="932" loc="934">τοσοῦτον οἶκτον περιβαλὼν καταστελῶ,</TextUnit>
    <TextUnit id="933" loc="935">κοὔποτε κόρη σὴ πρὸς πατρὸς σφαγήσεται,</TextUnit>
    <TextUnit id="934" loc="936">ἐμὴ φατισθεῖς': οὐ γὰρ ἐμπλέκειν πλοκὰς</TextUnit>
    <TextUnit id="935" loc="937">ἐγὼ παρέξω σῷ πόσει τοὐμὸν δέμας.</TextUnit>
    <TextUnit id="936" loc="938">τοὔνομα γάρ, εἰ καὶ μὴ σίδηρον ἤρατο,</TextUnit>
    <TextUnit id="937" loc="939">τοὐμὸν φονεύσει παῖδα σήν. τὸ δ' αἴτιον</TextUnit>
    <TextUnit id="938" loc="940">πόσις σός. ἁγνὸν δ' οὐκέτ' ἐστὶ σῶμ' ἐμόν,</TextUnit>
    <TextUnit id="939" loc="941">εἰ δι' ἔμ' ὀλεῖται διά τε τοὺς ἐμοὺς γάμους</TextUnit>
    <TextUnit id="940" loc="942">ἡ δεινὰ τλᾶσα κοὐκ ἀνεκτὰ παρθένος,</TextUnit>
    <TextUnit id="941" loc="943">θαυμαστὰ δ' ὡς ἀνάξι' ἠτιμασμένη.</TextUnit>
    <TextUnit id="942" loc="944">ἐγὼ κάκιστος ἦν ἄρ' ̓Αργείων ἀνήρ,</TextUnit>
    <TextUnit id="943" loc="945">ἐγὼ τὸ μηδέν, Μενέλεως δ' ἐν ἀνδράσιν,</TextUnit>
    <TextUnit id="944" loc="946">ὡς οὐχὶ Πηλέως, ἀλλ' ἀλάστορος γεγώς,</TextUnit>
    <TextUnit id="945" loc="947">εἴπερ φονεύει τοὐμὸν ὄνομα σῷ πόσει.</TextUnit>
    <TextUnit id="946" loc="948">μὰ τὸν δι' ὑγρῶν κυμάτων τεθραμμένον</TextUnit>
    <TextUnit id="947" loc="949">Νηρέα, φυτουργὸν Θέτιδος ἥ μ' ἐγείνατο,</TextUnit>
    <TextUnit id="948" loc="950">οὐχ ἅψεται σῆς θυγατρὸς ̓Αγαμέμνων ἄναξ,</TextUnit>
    <TextUnit id="949" loc="951">οὐδ' εἰς ἄκραν χεῖρ', ὥστε προσβαλεῖν πέπλοις:</TextUnit>
    <TextUnit id="950" loc="952">ἢ Σίπυλος ἔσται πόλις, ὅρισμα βαρβάρων,</TextUnit>
    <TextUnit id="951" loc="953">ὅθεν πεφύκας' οἱ στρατηλάται γένος,</TextUnit>
    <TextUnit id="952" loc="954">Φθίας δὲ τοὔνομ' οὐδαμοῦ κεκλήσεται.</TextUnit>
    <TextUnit id="953" loc="955">πικροὺς δὲ προχύτας χέρνιβάς τ' ἀνάξεται</TextUnit>
    <TextUnit id="954" loc="956">Κάλχας ὁ μάντις. τίς δὲ μάντις ἔστ' ἀνήρ,</TextUnit>
    <TextUnit id="955" loc="957">ὃς ὀλίγ' ἀληθῆ, πολλὰ δὲ ψευδῆ λέγει</TextUnit>
    <TextUnit id="956" loc="958">τυχών, ὅταν δὲ μὴ τύχῃ, διοίχεται;</TextUnit>
    <TextUnit id="957" loc="959">οὐ τῶν γάμων ἕκατι — μυρίαι κόραι</TextUnit>
    <TextUnit id="958" loc="960">θηρῶσι λέκτρον τοὐμόν — εἴρηται τόδε:</TextUnit>
    <TextUnit id="959" loc="961">ἀλλ' ὕβριν ἐς ἡμᾶς ὕβρις' ̓Αγαμέμνων ἄναξ.</TextUnit>
    <TextUnit id="960" loc="962">χρῆν δ' αὐτὸν αἰτεῖν τοὐμὸν ὄνομ' ἐμοῦ πάρα,</TextUnit>
    <TextUnit id="961" loc="963">θήραμα παιδός: ἡ Κλυταιμήστρα δ' ἐμοὶ</TextUnit>
    <TextUnit id="962" loc="964">μάλιστ' ἐπείσθη θυγατέρ' ἐκδοῦναι πόσει.</TextUnit>
    <TextUnit id="963" loc="965">ἔδωκά τἂν ̔́Ελλησιν, εἰ πρὸς ̓́Ιλιον</TextUnit>
    <TextUnit id="964" loc="966">ἐν τῷδ' ἔκαμνε νόστος: οὐκ ἠρνούμεθ' ἂν</TextUnit>
    <TextUnit id="965" loc="967">τὸ κοινὸν αὔξειν ὧν μέτ' ἐστρατευόμην.</TextUnit>
    <TextUnit id="966" loc="968">νῦν δ' οὐδέν εἰμι, παρὰ δὲ τοῖς στρατηλάταις</TextUnit>
    <TextUnit id="967" loc="969">ἐν εὐμαρεῖ με δρᾶν τε καὶ μὴ δρᾶν κακῶς.</TextUnit>
    <TextUnit id="968" loc="970">τάχ' εἴσεται σίδηρος, ὃν πρὶν ἐς Φρύγας</TextUnit>
    <TextUnit id="969" loc="971">ἐλθεῖν, † φόνου κηλῖσιν αἵματι † χρανῶ,</TextUnit>
    <TextUnit id="970" loc="972">εἴ τίς με τὴν σὴν θυγατέρ' ἐξαιρήσεται.</TextUnit>
    <TextUnit id="971" loc="973">ἀλλ' ἡσύχαζε: θεὸς ἐγὼ πέφηνά σοι</TextUnit>
    <TextUnit id="972" loc="974">μέγιστος, οὐκ ὤν: ἀλλ' ὅμως γενήσομαι.</TextUnit>
    <TextUnit id="973" loc="975">ἔλεξας, ὦ παῖ Πηλέως, σοῦ τ' ἄξια</TextUnit>
    <TextUnit id="974" loc="976">καὶ τῆς ἐναλίας δαίμονος, σεμνῆς θεοῦ.</TextUnit>
    <TextUnit id="975" loc="977">φεῦ:</TextUnit>
    <TextUnit id="976" loc="978">πῶς ἄν ς' ἐπαινέσαιμι μὴ λίαν λόγοις,</TextUnit>
    <TextUnit id="977" loc="979">μηδ' ἐνδεὴς τοῦδ' ἀπολέσαιμι τὴν χάριν;</TextUnit>
    <TextUnit id="978" loc="980">αἰνούμενοι γὰρ οἱ ἀγαθοὶ τρόπον τινὰ</TextUnit>
    <TextUnit id="979" loc="980">μισοῦσι τοὺς αἰνοῦντας, ἢν αἰνῶς' ἄγαν.</TextUnit>
    <TextUnit id="980" loc="981">αἰσχύνομαι δὲ παραφέρους' οἰκτροὺς λόγους,</TextUnit>
    <TextUnit id="981" loc="982">ἰδίᾳ νοσοῦσα: σὺ δ' ἄνοσος κακῶν ἐμῶν.</TextUnit>
    <TextUnit id="982" loc="983">ἀλλ' οὖν ἔχει τοι σχῆμα, κἂν ἄπωθεν ᾖ</TextUnit>
    <TextUnit id="983" loc="984">ἀνὴρ ὁ χρηστός, δυστυχοῦντας ὠφελεῖν.</TextUnit>
    <TextUnit id="984" loc="985">οἴκτιρε δ' ἡμᾶς: οἰκτρὰ γὰρ πεπόνθαμεν:</TextUnit>
    <TextUnit id="985" loc="986">ἣ πρῶτα μέν σε γαμβρὸν οἰηθεῖς' ἔχειν,</TextUnit>
    <TextUnit id="986" loc="987">κενὴν κατέσχον ἐλπίδ': εἶτά σοι τάχα</TextUnit>
    <TextUnit id="987" loc="988">ὄρνις γένοιτ' ἂν τοῖσι μέλλουσιν γάμοις</TextUnit>
    <TextUnit id="988" loc="989">θανοῦς' ἐμὴ παῖς, ὅ σε φυλάξασθαι χρεών.</TextUnit>
    <TextUnit id="989" loc="990">ἀλλ' εὖ μὲν ἀρχὰς εἶπας, εὖ δὲ καὶ τέλη:</TextUnit>
    <TextUnit id="990" loc="991">σοῦ γὰρ θέλοντος παῖς ἐμὴ σωθήσεται.</TextUnit>
    <TextUnit id="991" loc="992">βούλῃ νιν ἱκέτιν σὸν περιπτύξαι γόνυ;</TextUnit>
    <TextUnit id="992" loc="993">ἀπαρθένευτα μὲν τάδ': εἰ δέ σοι δοκεῖ,</TextUnit>
    <TextUnit id="993" loc="994">ἥξει, δι' αἰδοῦς ὄμμ' ἔχους' ἐλεύθερον.</TextUnit>
    <TextUnit id="994" loc="995">εἰ δ' οὐ παρούσης ταὐτὰ τεύξομαι σέθεν,</TextUnit>
    <TextUnit id="995" loc="996">μενέτω κατ' οἴκους: σεμνὰ γὰρ σεμνύνεται.</TextUnit>
    <TextUnit id="996" loc="997">ὅμως δ' ὅσον γε δυνατὸν αἰδεῖσθαι χρεών.</TextUnit>
    <TextUnit id="997" loc="998">σὺ μήτε σὴν παῖδ' ἔξαγ' ὄψιν εἰς ἐμήν,</TextUnit>
    <TextUnit id="998" loc="999">μήτ' εἰς ὄνειδος ἀμαθὲς ἔλθωμεν, γύναι:</TextUnit>
    <TextUnit id="999" loc="1000">στρατὸς γὰρ ἀθρόος, ἀργὸς ὢν τῶν οἴκοθεν,</TextUnit>
    <TextUnit id="1000" loc="1001">λέσχας πονηρὰς καὶ κακοστόμους φιλεῖ.</TextUnit>
    <TextUnit id="1001" loc="1002">πάντως δέ μ' ἱκετεύοντέ θ' ἥξετ' εἰς ἴσον,</TextUnit>
    <TextUnit id="1002" loc="1003">εἴ τ' ἀνικέτευτος: εἷς ἐμοὶ γάρ ἐστ' ἀγὼν</TextUnit>
    <TextUnit id="1003" loc="1004">μέγιστος ὑμᾶς ἐξαπαλλάξαι κακῶν.</TextUnit>
    <TextUnit id="1004" loc="1005">ὡς ἕν γ' ἀκούσας' ἴσθι, μὴ ψευδῶς μ' ἐρεῖν:</TextUnit>
    <TextUnit id="1005" loc="1006">ψευδῆ λέγων δὲ καὶ μάτην ἐγκερτομῶν,</TextUnit>
    <TextUnit id="1006" loc="1007">θάνοιμι: μὴ θάνοιμι δ', ἢν σῴσω κόρην.</TextUnit>
    <TextUnit id="1007" loc="1008">ὄναιο συνεχῶς δυστυχοῦντας ὠφελῶν.</TextUnit>
    <TextUnit id="1008" loc="1009">ἄκουε δή νυν, ἵνα τὸ πρᾶγμ' ἔχῃ καλῶς.</TextUnit>
    <TextUnit id="1009" loc="1010">τί τοῦτ' ἔλεξας; ὡς ἀκουστέον γέ σου.</TextUnit>
    <TextUnit id="1010" loc="1011">† πειθώμεθ' αὖτις † πατέρα βέλτιον φρονεῖν.</TextUnit>
    <TextUnit id="1011" loc="1012">κακός τίς ἐστι καὶ λίαν ταρβεῖ στρατόν.</TextUnit>
    <TextUnit id="1012" loc="1013">ἀλλ' οἱ λόγοι γε καταπαλαίουσιν λόγους.</TextUnit>
    <TextUnit id="1013" loc="1014">ψυχρὰ μὲν ἐλπίς: ὅ τι δὲ χρή με δρᾶν φράσον.</TextUnit>
    <TextUnit id="1014" loc="1015">ἱκέτευ' ἐκεῖνον πρῶτα μὴ κτείνειν τέκνα:</TextUnit>
    <TextUnit id="1015" loc="1016">ἢν δ' ἀντιβαίνῃ, πρὸς ἐμέ σοι πορευτέον.</TextUnit>
    <TextUnit id="1016" loc="1017">ᾗ γὰρ τὸ χρῇζον ἐπίθετ', οὐ τοὐμὸν χρεὼν</TextUnit>
    <TextUnit id="1017" loc="1018">χωρεῖν: ἔχει γὰρ αὐτὸ τὴν σωτηρίαν.</TextUnit>
    <TextUnit id="1018" loc="1019">κἀγώ τ' ἀμείνων πρὸς φίλον γενήσομαι,</TextUnit>
    <TextUnit id="1019" loc="1020">στρατός τ' ἂν οὐ μέμψαιτό μ', εἰ τὰ πράγματα</TextUnit>
    <TextUnit id="1020" loc="1021">λελογισμένως πράσσοιμι μᾶλλον ἢ σθένει.</TextUnit>
    <TextUnit id="1021" loc="1022">† καλῶς δὲ κρανθέντων καὶ πρὸς ἡδονὴν φίλοις</TextUnit>
    <TextUnit id="1022" loc="1023">σοί τ' ἂν γένοιτο κἂν ἐμοῦ χωρὶς τάδε. †</TextUnit>
    <TextUnit id="1023" loc="1024">ὡς σώφρον' εἶπας. δραστέον δ' ἅ σοι δοκεῖ.</TextUnit>
    <TextUnit id="1024" loc="1025">ἢν δ' αὖ τι μὴ πράσσωμεν ὧν ἐγὼ θέλω,</TextUnit>
    <TextUnit id="1025" loc="1026">ποῦ ς' αὖθις ὀψόμεσθα, ποῦ; χρή μ' ἀθλίαν</TextUnit>
    <TextUnit id="1026" loc="1027">ἐλθοῦσαν εὑρεῖν σὴν χέρ' ἐπίκουρον κακῶν;</TextUnit>
    <TextUnit id="1027" loc="1028">ἡμεῖς σε φύλακες οὗ χρεὼν φυλάξομεν,</TextUnit>
    <TextUnit id="1028" loc="1029">μή τίς ς' ἴδῃ στείχουσαν ἐπτοημένην</TextUnit>
    <TextUnit id="1029" loc="1030">Δαναῶν δι' ὄχλου: μηδὲ πατρῷον δόμον</TextUnit>
    <TextUnit id="1030" loc="1031">αἴσχυν': ὁ γάρ τοι Τυνδάρεως οὐκ ἄξιος</TextUnit>
    <TextUnit id="1031" loc="1032">κακῶς ἀκούειν: ἐν γὰρ ̔́Ελλησιν μέγας.</TextUnit>
    <TextUnit id="1032" loc="1033">ἔστιν τάδ': ἄρχε: σοί με δουλεύειν χρεών.</TextUnit>
    <TextUnit id="1033" loc="1034">εἰ δ' εἰσὶ θεοί, δίκαιος ὢν ἀνὴρ θεῶν</TextUnit>
    <TextUnit id="1034" loc="1035">ἐσθλῶν κυρήσεις: εἰ δὲ μή, τί δεῖ πονεῖν;</TextUnit>
    <TextUnit id="1035" loc="1036">τίν' ἄρ' ̔Υμέναιος διὰ λωτοῦ Λίβυος</TextUnit>
    <TextUnit id="1036" loc="1037">μετά τε φιλοχόρου κιθάρας</TextUnit>
    <TextUnit id="1037" loc="1038">συρίγγων θ' ὑπὸ καλαμοες-</TextUnit>
    <TextUnit id="1038" loc="1039">σᾶν ἔστασεν ἰαχάν,</TextUnit>
    <TextUnit id="1039" loc="1040">ὅτ' ἀνὰ Πήλιον αἱ καλλιπλόκαμοι</TextUnit>
    <TextUnit id="1040" loc="1041">δαιτὶ θεῶν ἔνι Πιερίδες</TextUnit>
    <TextUnit id="1041" loc="1042">χρυσεοσάνδαλον ἴχνος</TextUnit>
    <TextUnit id="1042" loc="1043">ἐν γᾷ κρούουσαι</TextUnit>
    <TextUnit id="1043" loc="1044">Πηλέως ἐς γάμον ἦλθον,</TextUnit>
    <TextUnit id="1044" loc="1045">μελῳδοῖς Θέτιν ἀχήμασι τόν τ' Αἰακίδαν,</TextUnit>
    <TextUnit id="1045" loc="1046">Κενταύρων ἐν ὄρεσι κλέουσαι</TextUnit>
    <TextUnit id="1046" loc="1047">Πηλιάδα καθ' ὕλαν.</TextUnit>
    <TextUnit id="1047" loc="1049">ὁ δὲ Δαρδανίδας, Διὸς</TextUnit>
    <TextUnit id="1048" loc="1050">λέκτρων τρύφημα φίλον,</TextUnit>
    <TextUnit id="1049" loc="1051">χρυσέοισιν ἄφυσσε λοιβὰν</TextUnit>
    <TextUnit id="1050" loc="1052">ἐν κρατήρων γυάλοις,</TextUnit>
    <TextUnit id="1051" loc="1053">ὁ Φρύγιος Γανυμήδης.</TextUnit>
    <TextUnit id="1052" loc="1054">παρὰ δὲ λευκοφαῆ ψάμαθον</TextUnit>
    <TextUnit id="1053" loc="1055">εἱλισσόμεναι κύκλια</TextUnit>
    <TextUnit id="1054" loc="1056">πεντήκοντα κόραι γάμους</TextUnit>
    <TextUnit id="1055" loc="1057">Νηρέως ἐχόρευσαν.</TextUnit>
    <TextUnit id="1056" loc="1058">ἀνὰ δ' ἐλάταισι στεφανώδει τε χλόᾳ</TextUnit>
    <TextUnit id="1057" loc="1059">θίασος ἔμολεν ἱπποβάτας</TextUnit>
    <TextUnit id="1058" loc="1060">Κενταύρων ἐπὶ δαῖτα τὰν</TextUnit>
    <TextUnit id="1059" loc="1061">θεῶν κρατῆρά τε Βάκχου.</TextUnit>
    <TextUnit id="1060" loc="1062">μέγα δ' ἀνέκλαγον: ̓͂Ω Νηρηὶ κόρα,</TextUnit>
    <TextUnit id="1061" loc="1063">παῖδα σὲ Θεσσαλίᾳ μέγα φῶς</TextUnit>
    <TextUnit id="1062" loc="1064">μάντις ὁ φοιβάδα μοῦσαν</TextUnit>
    <TextUnit id="1063" loc="1065">εἰδὼς γεννάσειν</TextUnit>
    <TextUnit id="1064" loc="1066">Χείρων ἐξονόμαζεν,</TextUnit>
    <TextUnit id="1065" loc="1068">ὃς ἥξει χθόνα λογχήρεσι σὺν Μυρμιδόνων</TextUnit>
    <TextUnit id="1066" loc="1069">ἀσπισταῖς Πριάμοιο κλεινὰν</TextUnit>
    <TextUnit id="1067" loc="1070">γαῖαν ἐκπυρώσων,</TextUnit>
    <TextUnit id="1068" loc="1071">περὶ σώματι χρυσέων</TextUnit>
    <TextUnit id="1069" loc="1072">ὅπλων ̔Ηφαιστοπόνων</TextUnit>
    <TextUnit id="1070" loc="1073">κεκορυθμένος ἔνδυτ', ἐκ θεᾶς</TextUnit>
    <TextUnit id="1071" loc="1074">ματρὸς δωρήματ' ἔχων</TextUnit>
    <TextUnit id="1072" loc="1075">Θέτιδος, ἅ νιν ἔτικτεν.</TextUnit>
    <TextUnit id="1073" loc="1076">μακάριον τότε δαίμονες</TextUnit>
    <TextUnit id="1074" loc="1077">τᾶς εὐπάτριδος γάμον</TextUnit>
    <TextUnit id="1075" loc="1078">Νηρῄδων ἔθεσαν πρώτας</TextUnit>
    <TextUnit id="1076" loc="1079">Πηλέως θ' ὑμεναίους.</TextUnit>
    <TextUnit id="1077" loc="1080">σὲ δ' ἐπὶ κάρα στέψουσι καλλικόμαν</TextUnit>
    <TextUnit id="1078" loc="1081">πλόκαμον ̓Αργεῖοι, βαλιὰν</TextUnit>
    <TextUnit id="1079" loc="1082">ὥστε πετραίων ἀπ' ἄντρων</TextUnit>
    <TextUnit id="1080" loc="1083">† ἐλθοῦσαν ὀρέων †</TextUnit>
    <TextUnit id="1081" loc="1084">μόσχον ἀκήρατον, βρότειον</TextUnit>
    <TextUnit id="1082" loc="1085">αἱμάσσοντες λαιμόν:</TextUnit>
    <TextUnit id="1083" loc="1085">οὐ σύριγγι τραφεῖσαν οὐδ'</TextUnit>
    <TextUnit id="1084" loc="1086">ἐν ῥοιβδήσεσι βουκόλων,</TextUnit>
    <TextUnit id="1085" loc="1087">παρὰ δὲ ματέρι νυμφοκόμον</TextUnit>
    <TextUnit id="1086" loc="1088">̓Ιναχίδαις γάμον.</TextUnit>
    <TextUnit id="1087" loc="1089">ποῦ τὸ τᾶς Αἰδοῦς</TextUnit>
    <TextUnit id="1088" loc="1090">ἢ τὸ τᾶς ̓Αρετᾶς ἔχει</TextUnit>
    <TextUnit id="1089" loc="1091">σθένειν τι πρόσωπον,</TextUnit>
    <TextUnit id="1090" loc="1092">ὁπότε τὸ μὲν ἄσεπτον ἔχει</TextUnit>
    <TextUnit id="1091" loc="1093">δύνασιν, ἁ δ' ̓Αρετὰ κατόπι-</TextUnit>
    <TextUnit id="1092" loc="1094">σθεν θνατοῖς ἀμελεῖται,</TextUnit>
    <TextUnit id="1093" loc="1095">̓Ανομία δὲ νόμων κρατεῖ,</TextUnit>
    <TextUnit id="1094" loc="1096">καὶ μὴ κοινὸς ἀγὼν βροτοῖς</TextUnit>
    <TextUnit id="1095" loc="1097">μή τις θεῶν φθόνος ἔλθῃ;</TextUnit>
    <TextUnit id="1096" loc="1098">ἐξῆλθον οἴκων προσκοπουμένη πόσιν,</TextUnit>
    <TextUnit id="1097" loc="1099">χρόνιον ἀπόντα κἀκλελοιπότα στέγας.</TextUnit>
    <TextUnit id="1098" loc="1100">ἐν δακρύοισι δ' ἡ τάλαινα παῖς ἐμή,</TextUnit>
    <TextUnit id="1099" loc="1101">πολλὰς ἱεῖσα μεταβολὰς ὀδυρμάτων,</TextUnit>
    <TextUnit id="1100" loc="1102">θάνατον ἀκούσας', ὃν πατὴρ βουλεύεται.</TextUnit>
    <TextUnit id="1101" loc="1103">μνήμην δ' ἄρ' εἶχον πλησίον βεβηκότος</TextUnit>
    <TextUnit id="1102" loc="1104">̓Αγαμέμνονος τοῦδ', ὃς ἐπὶ τοῖς αὑτοῦ τέκνοις</TextUnit>
    <TextUnit id="1103" loc="1105">ἀνόσια πράσσων αὐτίχ' εὑρεθήσεται.</TextUnit>
    <TextUnit id="1104" loc="1106">Λήδας γένεθλον, ἐν καλῷ ς' ἔξω δόμων</TextUnit>
    <TextUnit id="1105" loc="1107">ηὕρηχ', ἵν' εἴπω παρθένου χωρὶς λόγους</TextUnit>
    <TextUnit id="1106" loc="1108">οὓς οὐκ ἀκούειν τὰς γαμουμένας πρέπει.</TextUnit>
    <TextUnit id="1107" loc="1109">τί δ' ἔστιν, οὗ σοι καιρὸς ἀντιλάζυται;</TextUnit>
    <TextUnit id="1108" loc="1110">ἔκπεμπε παῖδα δωμάτων πατρὸς μέτα:</TextUnit>
    <TextUnit id="1109" loc="1111">ὡς χέρνιβες πάρεισιν εὐτρεπισμέναι,</TextUnit>
    <TextUnit id="1110" loc="1112">προχύται τε βάλλειν πῦρ καθάρσιον χεροῖν,</TextUnit>
    <TextUnit id="1111" loc="1113">μόσχοι τε, πρὸ γάμων ἃς θεᾷ πεσεῖν χρεών.</TextUnit>
    <TextUnit id="1112" loc="1114">̓Αρτέμιδι, μέλανος αἵματος φυσήματα.</TextUnit>
    <TextUnit id="1113" loc="1115">τοῖς ὀνόμασιν μὲν εὖ λέγεις, τὰ δ' ἔργα σου</TextUnit>
    <TextUnit id="1114" loc="1116">οὐκ οἶδ' ὅπως χρή μ' ὀνομάσασαν εὖ λέγειν.</TextUnit>
    <TextUnit id="1115" loc="1117">χώρει δέ, θύγατερ, ἐκτός — οἶσθα γὰρ πατρὸς</TextUnit>
    <TextUnit id="1116" loc="1118">πάντως ἃ μέλλει — χὑπὸ τοῖς πέπλοις ἄγε</TextUnit>
    <TextUnit id="1117" loc="1119">λαβοῦς' ̓Ορέστην, σὸν κασίγνητον, τέκνον.</TextUnit>
    <TextUnit id="1118" loc="1120">ἰδοὺ πάρεστιν ἥδε πειθαρχοῦσά σοι.</TextUnit>
    <TextUnit id="1119" loc="1121">τὰ δ' ἄλλ' ἐγὼ πρὸ τῆσδε κἀμαυτῆς φράσω.</TextUnit>
    <TextUnit id="1120" loc="1122">τέκνον, τί κλαίεις, οὐδ' ἔθ' ἡδέως ὁρᾷς,</TextUnit>
    <TextUnit id="1121" loc="1123">ἐς γῆν δ' ἐρείσας' ὄμμα πρόσθ' ἔχεις πέπλους;</TextUnit>
    <TextUnit id="1122" loc="1124">φεῦ:</TextUnit>
    <TextUnit id="1123" loc="1125">τίν' ἂν λάβοιμι τῶν ἐμῶν ἀρχὴν κακῶν;</TextUnit>
    <TextUnit id="1124" loc="1125">ἅπασι γὰρ πρώτοισι χρήσασθαι πάρα</TextUnit>
    <TextUnit id="1125" loc="1126">κἀν ὑστάτοισι κἀν μέσοισι πανταχοῦ.</TextUnit>
    <TextUnit id="1126" loc="1127">τί δ' ἔστιν; ὥς μοι πάντες εἰς ἓν ἥκετε,</TextUnit>
    <TextUnit id="1127" loc="1128">σύγχυσιν ἔχοντες καὶ ταραγμὸν ὀμμάτων.</TextUnit>
    <TextUnit id="1128" loc="1129">εἴφ' ἃν ἐρωτήσω σε γενναίως, πόσι.</TextUnit>
    <TextUnit id="1129" loc="1130">οὐδὲν κελευσμοῦ δεῖ ς': ἐρωτᾶσθαι θέλω.</TextUnit>
    <TextUnit id="1130" loc="1131">τὴν παῖδα τὴν σὴν τήν τ' ἐμὴν μέλλεις κτενεῖν;</TextUnit>
    <TextUnit id="1131" loc="1132">ἔα:</TextUnit>
    <TextUnit id="1132" loc="1133">τλήμονά γ' ἔλεξας, ὑπονοεῖς θ' ἃ μή σε χρή.</TextUnit>
    <TextUnit id="1133" loc="1134">ἔχ' ἥσυχος.</TextUnit>
    <TextUnit id="1134" loc="1135">κἀκεῖνό μοι τὸ πρῶτον ἀπόκριναι πάλιν.</TextUnit>
    <TextUnit id="1135" loc="1136">σὺ δ', ἤν γ' ἐρωτᾷς εἰκότ', εἰκότ' ἂν κλύοις.</TextUnit>
    <TextUnit id="1136" loc="1135">οὐκ ἄλλ' ἐρωτῶ, καὶ σὺ μὴ λέγ' ἄλλα μοι.</TextUnit>
    <TextUnit id="1137" loc="1136">ὦ πότνια μοῖρα καὶ τύχη δαίμων τ' ἐμός.</TextUnit>
    <TextUnit id="1138" loc="1137">κἀμός γε καὶ τῆσδ', εἷς τριῶν δυσδαιμόνων.</TextUnit>
    <TextUnit id="1139" loc="1138">τίν' ἠδίκησαι;    τοῦτ' ἐμοῦ πεύθῃ πάρα;</TextUnit>
    <TextUnit id="1140" loc="1139">ὁ νοῦς ὅδ' αὐτὸς νοῦν ἔχων οὐ τυγχάνει.</TextUnit>
    <TextUnit id="1141" loc="1140">ἀπωλόμεσθα. προδέδοται τὰ κρυπτά μου.</TextUnit>
    <TextUnit id="1142" loc="1141">πάντ' οἶδα, καὶ πεπύσμεθ' ἃ σὺ μέλλεις με δρᾶν:</TextUnit>
    <TextUnit id="1143" loc="1142">αὐτὸ δὲ τὸ σιγᾶν ὁμολογοῦντός ἐστί σου</TextUnit>
    <TextUnit id="1144" loc="1143">καὶ τὸ στενάζειν: πολλὰ μὴ κάμῃς λέγων.</TextUnit>
    <TextUnit id="1145" loc="1144">ἰδοὺ σιωπῶ: τὸ γὰρ ἀναίσχυντον τί δεῖ</TextUnit>
    <TextUnit id="1146" loc="1145">ψευδῆ λέγοντα προσλαβεῖν τῇ συμφορᾷ;</TextUnit>
    <TextUnit id="1147" loc="1146">ἄκουε δή νυν: ἀνακαλύψω γὰρ λόγους,</TextUnit>
    <TextUnit id="1148" loc="1147">κοὐκέτι παρῳδοῖς χρησόμεσθ' αἰνίγμασιν.</TextUnit>
    <TextUnit id="1149" loc="1148">πρῶτον μέν, ἵνα σοι πρῶτα τοῦτ' ὀνειδίσω,</TextUnit>
    <TextUnit id="1150" loc="1149">ἔγημας ἄκουσάν με κἄλαβες βίᾳ,</TextUnit>
    <TextUnit id="1151" loc="1150">τὸν πρόσθεν ἄνδρα Τάνταλον κατακτανών:</TextUnit>
    <TextUnit id="1152" loc="1151">βρέφος τε τοὐμὸν σῷ προσούδισας πάλῳ,</TextUnit>
    <TextUnit id="1153" loc="1152">μαστῶν βιαίως τῶν ἐμῶν ἀποσπάσας.</TextUnit>
    <TextUnit id="1154" loc="1153">καὶ τὼ Διός σε παῖδ', ἐμὼ δὲ συγγόνω,</TextUnit>
    <TextUnit id="1155" loc="1154">ἵπποισι μαρμαίροντ' ἐπεστρατευσάτην:</TextUnit>
    <TextUnit id="1156" loc="1155">πατὴρ δὲ πρέσβυς Τυνδάρεώς ς' ἐρρύσατο</TextUnit>
    <TextUnit id="1157" loc="1156">ἱκέτην γενόμενον, τἀμὰ δ' ἔσχες αὖ λέχη.</TextUnit>
    <TextUnit id="1158" loc="1157">οὗ σοι καταλλαχθεῖσα περὶ σὲ καὶ δόμους</TextUnit>
    <TextUnit id="1159" loc="1158">συμμαρτυρήσεις ὡς ἄμεμπτος ἦ γυνή,</TextUnit>
    <TextUnit id="1160" loc="1159">ἔς τ' ̓Αφροδίτην σωφρονοῦσα καὶ τὸ σὸν</TextUnit>
    <TextUnit id="1161" loc="1160">μέλαθρον αὔξους', ὥστε ς' εἰσιόντα τε</TextUnit>
    <TextUnit id="1162" loc="1161">χαίρειν θύραζέ τ' ἐξιόντ' εὐδαιμονεῖν.</TextUnit>
    <TextUnit id="1163" loc="1162">σπάνιον δὲ θήρευμ' ἀνδρὶ τοιαύτην λαβεῖν</TextUnit>
    <TextUnit id="1164" loc="1163">δάμαρτα: φλαύραν δ' οὐ σπάνις γυναῖκ' ἔχειν.</TextUnit>
    <TextUnit id="1165" loc="1164">τίκτω δ' ἐπὶ τρισὶ παρθένοισι παῖδά σοι</TextUnit>
    <TextUnit id="1166" loc="1165">τόνδ', ὧν μιᾶς σὺ τλημόνως μ' ἀποστερεῖς.</TextUnit>
    <TextUnit id="1167" loc="1166">κἄν τίς ς' ἔρηται τίνος ἕκατί νιν κτενεῖς,</TextUnit>
    <TextUnit id="1168" loc="1167">λέξον, τί φήσεις; ἢ 'μὲ χρὴ λέγειν τὰ σά;</TextUnit>
    <TextUnit id="1169" loc="1168">̔Ελένην Μενέλεως ἵνα λάβῃ. καλὸν † γένος †,</TextUnit>
    <TextUnit id="1170" loc="1169">κακῆς γυναικὸς μισθὸν ἀποτεῖσαι τέκνα.</TextUnit>
    <TextUnit id="1171" loc="1170">τἄχθιστα τοῖσι φιλτάτοις ὠνούμεθα.</TextUnit>
    <TextUnit id="1172" loc="1171">ἄγ', εἰ στρατεύσῃ καταλιπών μ' ἐν δώμασιν,</TextUnit>
    <TextUnit id="1173" loc="1172">κἀκεῖ γενήσῃ διὰ μακρᾶς ἀπουσίας,</TextUnit>
    <TextUnit id="1174" loc="1173">τίν' ἐν δόμοις με καρδίαν ἕξειν δοκεῖς;</TextUnit>
    <TextUnit id="1175" loc="1174">ὅταν θρόνους τῆσδ' εἰσίδω πάντας κενούς,</TextUnit>
    <TextUnit id="1176" loc="1175">κενοὺς δὲ παρθενῶνας, ἐπὶ δὲ δακρύοις</TextUnit>
    <TextUnit id="1177" loc="1176">μόνη κάθωμαι, τήνδε θρηνῳδοῦς' ἀεί:</TextUnit>
    <TextUnit id="1178" loc="1177">̓Απώλεσέν ς', ὦ τέκνον, ὁ φυτεύσας πατήρ,</TextUnit>
    <TextUnit id="1179" loc="1178">αὐτὸς κτανών, οὐκ ἄλλος οὐδ' ἄλλῃ χερί,</TextUnit>
    <TextUnit id="1180" loc="1179">τοιόνδε νόστον καταλιπὼν πρὸς τοὺς δόμους.</TextUnit>
    <TextUnit id="1181" loc="1180">ἐπεὶ βραχείας προφάσεως ἔδει μόνον,</TextUnit>
    <TextUnit id="1182" loc="1181">ἐφ' ᾗ ς' ἐγὼ καὶ παῖδες αἱ λελειμμέναι</TextUnit>
    <TextUnit id="1183" loc="1182">δεξόμεθα δέξιν ἥν σε δέξασθαι χρεών.</TextUnit>
    <TextUnit id="1184" loc="1183">μὴ δῆτα πρὸς θεῶν μήτ' ἀναγκάσῃς ἐμὲ</TextUnit>
    <TextUnit id="1185" loc="1184">κακὴν γενέσθαι περὶ σέ, μήτ' αὐτὸς γένῃ.</TextUnit>
    <TextUnit id="1186" loc="1185">εἶἑν:</TextUnit>
    <TextUnit id="1187" loc="1186">θύσεις † δὲ παῖδ', ἔνθα † τίνας εὐχὰς ἐρεῖς;</TextUnit>
    <TextUnit id="1188" loc="1187">τί σοι κατεύξῃ τἀγαθόν, σφάζων τέκνον;</TextUnit>
    <TextUnit id="1189" loc="1188">νόστον πονηρόν, οἴκοθέν γ' αἰσχρῶς ἰών;</TextUnit>
    <TextUnit id="1190" loc="1189">ἀλλ' ἐμὲ δίκαιον ἀγαθὸν εὔχεσθαί τί σοι;</TextUnit>
    <TextUnit id="1191" loc="1190">οὔ τἄρ' ἀσυνέτους τοὺς θεοὺς ἡγοίμεθ' ἄν,</TextUnit>
    <TextUnit id="1192" loc="1190">εἰ τοῖσιν αὐθένταισιν εὖ φρονήσομεν;</TextUnit>
    <TextUnit id="1193" loc="1191">ἥκων δ' ἂν ̓́Αργος προσπέσοις τέκνοισι σοῖς;</TextUnit>
    <TextUnit id="1194" loc="1192">ἀλλ' οὐ θέμις σοι. τίς δὲ καὶ προσβλέψεται</TextUnit>
    <TextUnit id="1195" loc="1193">παίδων ς', ἵν' αὐτῶν προσέμενος κτάνῃς τινά;</TextUnit>
    <TextUnit id="1196" loc="1194">ταῦτ' ἦλθες ἤδη διὰ λόγων, ἢ σκῆπτρά σοι</TextUnit>
    <TextUnit id="1197" loc="1195">μόνον διαφέρειν καὶ στρατηλατεῖν μέλει;</TextUnit>
    <TextUnit id="1198" loc="1196">ὃν χρῆν δίκαιον λόγον ἐν ̓Αργείοις λέγειν:</TextUnit>
    <TextUnit id="1199" loc="1197">Βούλεσθ', ̓Αχαιοί, πλεῖν Φρυγῶν ἐπὶ χθόνα;</TextUnit>
    <TextUnit id="1200" loc="1198">κλῆρον τίθεσθε παῖδ' ὅτου θανεῖν χρεών.</TextUnit>
    <TextUnit id="1201" loc="1199">ἐν ἴσῳ γὰρ ἦν τόδ', ἀλλὰ μὴ σὲ ἐξαίρετον</TextUnit>
    <TextUnit id="1202" loc="1200">σφάγιον παρασχεῖν Δαναί̈δαισι παῖδα σήν,</TextUnit>
    <TextUnit id="1203" loc="1201">ἢ Μενέλεων πρὸ μητρὸς ̔Ερμιόνην κτανεῖν,</TextUnit>
    <TextUnit id="1204" loc="1202">οὗπερ τὸ πρᾶγμ' ἦν. νῦν δ' ἐγὼ μὲν ἡ τὸ σὸν</TextUnit>
    <TextUnit id="1205" loc="1203">σῴζουσα λέκτρον παιδὸς ἐστερήσομαι,</TextUnit>
    <TextUnit id="1206" loc="1204">ἡ δ' ἐξαμαρτοῦς', ὑπότροφον νεάνιδα</TextUnit>
    <TextUnit id="1207" loc="1205">Σπάρτῃ κομίζους', εὐτυχὴς γενήσεται.</TextUnit>
    <TextUnit id="1208" loc="1206">τούτων ἄμειψαί μ' εἴ τι μὴ καλῶς λέγω:</TextUnit>
    <TextUnit id="1209" loc="1207">εἰ δ' εὖ λέλεκται, † νῶι μὴ δή γε κτάνῃς †</TextUnit>
    <TextUnit id="1210" loc="1208">τὴν σήν τε κἀμὴν παῖδα, καὶ σώφρων ἔσῃ.</TextUnit>
    <TextUnit id="1211" loc="1209">πιθοῦ. τὸ γάρ τοι τέκνα συνσῴζειν καλόν,</TextUnit>
    <TextUnit id="1212" loc="1210">̓Αγάμεμνον: οὐδεὶς πρὸς τάδ' ἀντερεῖ βροτῶν.</TextUnit>
    <TextUnit id="1213" loc="1211">εἰ μὲν τὸν ̓Ορφέως εἶχον, ὦ πάτερ, λόγον,</TextUnit>
    <TextUnit id="1214" loc="1212">πείθειν ἐπᾴδους', ὥσθ' ὁμαρτεῖν μοι πέτρας,</TextUnit>
    <TextUnit id="1215" loc="1213">κηλεῖν τε τοῖς λόγοισιν οὓς ἐβουλόμην,</TextUnit>
    <TextUnit id="1216" loc="1214">ἐνταῦθ' ἂν ἦλθον: νῦν δέ, τἀπ' ἐμοῦ σοφά,</TextUnit>
    <TextUnit id="1217" loc="1215">δάκρυα παρέξω: ταῦτα γὰρ δυναίμεθ' ἄν.</TextUnit>
    <TextUnit id="1218" loc="1216">ἱκετηρίαν δὲ γόνασιν ἐξάπτω σέθεν</TextUnit>
    <TextUnit id="1219" loc="1217">τὸ σῶμα τοὐμόν, ὅπερ ἔτικτεν ἥδε σοι,</TextUnit>
    <TextUnit id="1220" loc="1218">μή μ' ἀπολέσῃς ἄωρον: ἡδὺ γὰρ τὸ φῶς</TextUnit>
    <TextUnit id="1221" loc="1219">βλέπειν: τὰ δ' ὑπὸ γῆς μή μ' ἰδεῖν ἀναγκάσῃς.</TextUnit>
    <TextUnit id="1222" loc="1220">πρώτη ς' ἐκάλεσα πατέρα καὶ σὺ παῖδ' ἐμέ:</TextUnit>
    <TextUnit id="1223" loc="1221">πρώτη δὲ γόνασι σοῖσι σῶμα δοῦς' ἐμὸν</TextUnit>
    <TextUnit id="1224" loc="1222">φίλας χάριτας ἔδωκα κἀντεδεξάμην.</TextUnit>
    <TextUnit id="1225" loc="1223">λόγος δ' ὁ μὲν σὸς ἦν ὅδ': ̓͂Αρά ς', ὦ τέκνον,</TextUnit>
    <TextUnit id="1226" loc="1224">εὐδαίμον' ἀνδρὸς ἐν δόμοισιν ὄψομαι,</TextUnit>
    <TextUnit id="1227" loc="1225">ζῶσάν τε καὶ θάλλουσαν ἀξίως ἐμοῦ;</TextUnit>
    <TextUnit id="1228" loc="1226">οὑμὸς δ' ὅδ' ἦν αὖ περὶ σὸν ἐξαρτωμένης</TextUnit>
    <TextUnit id="1229" loc="1227">γένειον, οὗ νῦν ἀντιλάζυμαι χερί:</TextUnit>
    <TextUnit id="1230" loc="1228">Τί δ' ἆρ' ἐγὼ σέ; πρέσβυν ἆρ' ἐσδέξομαι</TextUnit>
    <TextUnit id="1231" loc="1229">ἐμῶν φίλαισιν ὑποδοχαῖς δόμων, πάτερ,</TextUnit>
    <TextUnit id="1232" loc="1230">πόνων τιθηνοὺς ἀποδιδοῦσά σοι τροφάς;</TextUnit>
    <TextUnit id="1233" loc="1231">τούτων ἐγὼ μὲν τῶν λόγων μνήμην ἔχω,</TextUnit>
    <TextUnit id="1234" loc="1232">σὺ δ' ἐπιλέλησαι, καί μ' ἀποκτεῖναι θέλεις.</TextUnit>
    <TextUnit id="1235" loc="1233">μή, πρός σε Πέλοπος καὶ πρὸς ̓Ατρέως πατρὸς</TextUnit>
    <TextUnit id="1236" loc="1234">καὶ τῆσδε μητρός, ἣ πρὶν ὠδίνους' ἐμὲ</TextUnit>
    <TextUnit id="1237" loc="1235">νῦν δευτέραν ὠδῖνα τήνδε λαμβάνει.</TextUnit>
    <TextUnit id="1238" loc="1236">τί μοι μέτεστι τῶν ̓Αλεξάνδρου γάμων</TextUnit>
    <TextUnit id="1239" loc="1237">̔Ελένης τε; πόθεν ἦλθ' ἐπ' ὀλέθρῳ τὠμῷ, πάτερ;</TextUnit>
    <TextUnit id="1240" loc="1238">βλέψον πρὸς ἡμᾶς, ὄμμα δὸς φίλημά τε,</TextUnit>
    <TextUnit id="1241" loc="1239">ἵν' ἀλλὰ τοῦτο κατθανοῦς' ἔχω σέθεν</TextUnit>
    <TextUnit id="1242" loc="1240">μνημεῖον, ἢν μὴ τοῖς ἐμοῖς πεισθῇς λόγοις.</TextUnit>
    <TextUnit id="1243" loc="1241">ἀδελφέ, μικρὸς μὲν σύ γ' ἐπίκουρος φίλοις,</TextUnit>
    <TextUnit id="1244" loc="1242">ὅμως δὲ συνδάκρυσον, ἱκέτευσον πατρὸς</TextUnit>
    <TextUnit id="1245" loc="1243">τὴν σὴν ἀδελφὴν μὴ θανεῖν: αἴσθημά τοι</TextUnit>
    <TextUnit id="1246" loc="1244">κἀν νηπίοις γε τῶν κακῶν ἐγγίγνεται.</TextUnit>
    <TextUnit id="1247" loc="1245">ἰδοὺ σιωπῶν λίσσεταί ς' ὅδ', ὦ πάτερ.</TextUnit>
    <TextUnit id="1248" loc="1246">ἀλλ' αἴδεσαί με καὶ κατοίκτιρον βίου.</TextUnit>
    <TextUnit id="1249" loc="1247">ναί, πρὸς γενείου ς' ἀντόμεσθα δύο φίλω:</TextUnit>
    <TextUnit id="1250" loc="1248">ὃ μὲν νεοσσός ἐστιν, ἣ δ' ηὐξημένη.</TextUnit>
    <TextUnit id="1251" loc="1249">ἓν συντεμοῦσα πάντα νικήσω λόγον:</TextUnit>
    <TextUnit id="1252" loc="1250">τὸ φῶς τόδ' ἀνθρώποισιν ἥδιστον βλέπειν,</TextUnit>
    <TextUnit id="1253" loc="1251">τὰ νέρθε δ' οὐδέν: μαίνεται δ' ὃς εὔχεται</TextUnit>
    <TextUnit id="1254" loc="1252">θανεῖν. κακῶς ζῆν κρεῖσσον ἢ καλῶς θανεῖν.</TextUnit>
    <TextUnit id="1255" loc="1253">ὦ τλῆμον ̔Ελένη, διὰ σὲ καὶ τοὺς σοὺς γάμους</TextUnit>
    <TextUnit id="1256" loc="1254">ἀγὼν ̓Ατρείδαις καὶ τέκνοις ἥκει μέγας.</TextUnit>
    <TextUnit id="1257" loc="1255">ἐγὼ τά τ' οἰκτρὰ συνετός εἰμι καὶ τὰ μή,</TextUnit>
    <TextUnit id="1258" loc="1256">φιλῶ τ' ἐμαυτοῦ τέκνα: μαινοίμην γὰρ ἄν.</TextUnit>
    <TextUnit id="1259" loc="1257">δεινῶς δ' ἔχει μοι ταῦτα τολμῆσαι, γύναι,</TextUnit>
    <TextUnit id="1260" loc="1258">δεινῶς δὲ καὶ μή: τοῦτο γὰρ πρᾶξαί με δεῖ.</TextUnit>
    <TextUnit id="1261" loc="1259">ὁρᾶθ' ὅσον στράτευμα ναύφρακτον τόδε,</TextUnit>
    <TextUnit id="1262" loc="1260">χαλκέων θ' ὅπλων ἄνακτες ̔Ελλήνων ὅσοι,</TextUnit>
    <TextUnit id="1263" loc="1261">οἷς νόστος οὐκ ἔστ' ̓Ιλίου πύργους ἔπι,</TextUnit>
    <TextUnit id="1264" loc="1262">εἰ μή σε θύσω, μάντις ὡς Κάλχας λέγει,</TextUnit>
    <TextUnit id="1265" loc="1263">οὐδ' ἔστι Τροίας ἐξελεῖν κλεινὸν βάθρον.</TextUnit>
    <TextUnit id="1266" loc="1264">μέμηνε δ' ̓Αφροδίτη τις ̔Ελλήνων στρατῷ</TextUnit>
    <TextUnit id="1267" loc="1265">πλεῖν ὡς τάχιστα βαρβάρων ἐπὶ χθόνα,</TextUnit>
    <TextUnit id="1268" loc="1266">παῦσαί τε λέκτρων ἁρπαγὰς ̔Ελληνικῶν:</TextUnit>
    <TextUnit id="1269" loc="1267">οἳ τὰς ἐν ̓́Αργει παρθένους κτενοῦσί μου</TextUnit>
    <TextUnit id="1270" loc="1268">ὑμᾶς τε κἀμέ, θέσφατ' εἰ λύσω θεᾶς.</TextUnit>
    <TextUnit id="1271" loc="1269">οὐ Μενέλεώς με καταδεδούλωται, τέκνον,</TextUnit>
    <TextUnit id="1272" loc="1270">οὐδ' ἐπὶ τὸ κείνου βουλόμενον ἐλήλυθα,</TextUnit>
    <TextUnit id="1273" loc="1271">ἀλλ' ̔Ελλάς, ᾗ δεῖ, κἂν θέλω κἂν μὴ θέλω,</TextUnit>
    <TextUnit id="1274" loc="1272">θῦσαί σε: τούτου δ' ἥσσονες καθέσταμεν.</TextUnit>
    <TextUnit id="1275" loc="1273">ἐλευθέραν γὰρ δεῖ νιν ὅσον ἐν σοί, τέκνον,</TextUnit>
    <TextUnit id="1276" loc="1274">κἀμοὶ γενέσθαι, μηδὲ βαρβάροις ὕπο</TextUnit>
    <TextUnit id="1277" loc="1275">̔́Ελληνας ὄντας λέκτρα συλᾶσθαι βίᾳ.</TextUnit>
    <TextUnit id="1278" loc="1276">ὦ τέκνον, ὦ ξέναι,</TextUnit>
    <TextUnit id="1279" loc="1277">οἲ 'γὼ θανάτου τοῦ σοῦ μελέα.</TextUnit>
    <TextUnit id="1280" loc="1278">φεύγει σε πατὴρ ̔́Αιδῃ παραδούς.</TextUnit>
    <TextUnit id="1281" loc="1279">οἲ 'γώ, μᾶτερ: ταὐτὸν τόδε γὰρ</TextUnit>
    <TextUnit id="1282" loc="1280">μέλος εἰς ἄμφω πέπτωκε τύχης,</TextUnit>
    <TextUnit id="1283" loc="1281">κοὐκέτι μοι φῶς</TextUnit>
    <TextUnit id="1284" loc="1282">οὐδ' ἀελίου τόδε φέγγος.</TextUnit>
    <TextUnit id="1285" loc="1283">ἰὼ ἰώ.</TextUnit>
    <TextUnit id="1286" loc="1284">νιφόβολον Φρυγῶν νάπος ̓́Ιδας τ' ὄρεα,</TextUnit>
    <TextUnit id="1287" loc="1285">Πρίαμος ὅθι ποτὲ βρέφος ἁπαλὸν ἔβαλε</TextUnit>
    <TextUnit id="1288" loc="1286">ματέρος ἀποπρὸ νοσφίσας ἐπὶ μόρῳ</TextUnit>
    <TextUnit id="1289" loc="1289">θανατόεντι Πάριν, ὃς ̓Ιδαῖος ̓Ι-</TextUnit>
    <TextUnit id="1290" loc="1290">δαῖος ἐλέγετ' ἐλέγετ' ἐν Φρυγῶν πόλει,</TextUnit>
    <TextUnit id="1291" loc="1291">μή ποτ' ὤφελες τὸν ἀμφὶ</TextUnit>
    <TextUnit id="1292" loc="1292">βουσὶ βουκόλον τραφέντ'</TextUnit>
    <TextUnit id="1293" loc="1293">̓Αλέξανδρον οἰκίσαι</TextUnit>
    <TextUnit id="1294" loc="1294">ἀμφὶ τὸ λευκὸν ὕδωρ, ὅθι κρῆναι</TextUnit>
    <TextUnit id="1295" loc="1295">Νυμφᾶν κεῖνται</TextUnit>
    <TextUnit id="1296" loc="1296">λειμών τ' ἔρνεσι θάλλων</TextUnit>
    <TextUnit id="1297" loc="1297">χλωροῖς καὶ ῥοδόεντ'</TextUnit>
    <TextUnit id="1298" loc="1299">ἄνθε' ὑακίνθινά τε θεαῖς δρέπειν: ἔνθα ποτὲ</TextUnit>
    <TextUnit id="1299" loc="1300">Παλλὰς ἔμολε καὶ δολιόφρων Κύπρις</TextUnit>
    <TextUnit id="1300" loc="1302">̔́Ηρα θ' ̔Ερμᾶς θ', ὁ Διὸς ἄγγελος,</TextUnit>
    <TextUnit id="1301" loc="1304">ἃ μὲν ἐπὶ πόθῳ τρυφῶσα</TextUnit>
    <TextUnit id="1302" loc="1305">Κύπρις, ἃ δὲ δορὶ Παλλάς,</TextUnit>
    <TextUnit id="1303" loc="1306">̔́Ηρα τε Διὸς ἄνακτος</TextUnit>
    <TextUnit id="1304" loc="1307">εὐναῖσι βασιλίσιν,</TextUnit>
    <TextUnit id="1305" loc="1308">κρίσιν ἐπὶ στυγνὰν ἔριν τε</TextUnit>
    <TextUnit id="1306" loc="1309">καλλονᾶς, ἐμοὶ δὲ θάνατον —</TextUnit>
    <TextUnit id="1307" loc="1310">ὄνομα μὲν φέροντα Δαναί̈-</TextUnit>
    <TextUnit id="1308" loc="1311">δαισιν, ὦ κόραι, πρόθυμα δ'</TextUnit>
    <TextUnit id="1309" loc="1312">ἔλαβεν ̓́Αρτεμις πρὸς ̓́Ιλιον.</TextUnit>
    <TextUnit id="1310" loc="1313">ὁ δὲ τεκών με τὰν τάλαιναν,</TextUnit>
    <TextUnit id="1311" loc="1314">ὦ μᾶτερ ὦ μᾶτερ,</TextUnit>
    <TextUnit id="1312" loc="1315">οἴχεται προδοὺς ἔρημον.</TextUnit>
    <TextUnit id="1313" loc="1315">ὦ δυστάλαιν' ἐγώ, πικρὰν</TextUnit>
    <TextUnit id="1314" loc="1316">πικρὰν ἰδοῦσα δυσελέναν,</TextUnit>
    <TextUnit id="1315" loc="1317">φονεύομαι διόλλυμαι</TextUnit>
    <TextUnit id="1316" loc="1318">σφαγαῖσιν ἀνοσίοισιν ἀνοσίου πατρός.</TextUnit>
    <TextUnit id="1317" loc="1319">μή μοι ναῶν χαλκεμβολάδων</TextUnit>
    <TextUnit id="1318" loc="1320">πρύμνας ἅδ' Αὐλὶς δέξασθαι</TextUnit>
    <TextUnit id="1319" loc="1321">τούσδ' εἰς ὅρμους ἐς Τροίαν</TextUnit>
    <TextUnit id="1320" loc="1322">ὤφελεν ἐλάταν πομπαίαν,</TextUnit>
    <TextUnit id="1321" loc="1323">μηδ' ἀνταίαν Εὐρίπῳ</TextUnit>
    <TextUnit id="1322" loc="1324">πνεῦσαι πομπὰν Ζεύς, μειλίσσων</TextUnit>
    <TextUnit id="1323" loc="1325">αὔραν ἄλλοις ἄλλαν θνατῶν</TextUnit>
    <TextUnit id="1324" loc="1326">λαίφεσι χαίρειν,</TextUnit>
    <TextUnit id="1325" loc="1327">τοῖσι δὲ λύπαν, τοῖσι δ' ἀνάγκαν,</TextUnit>
    <TextUnit id="1326" loc="1328">τοῖς δ' ἐξορμᾶν, τοῖς δὲ στέλλειν,</TextUnit>
    <TextUnit id="1327" loc="1329">τοῖσι δὲ μέλλειν.</TextUnit>
    <TextUnit id="1328" loc="1330">ἦ πολύμοχθον ἄρ' ἦν γένος, ἦ πολύμοχθον</TextUnit>
    <TextUnit id="1329" loc="1331">ἁμερίων, τὸ χρεὼν δέ τι δύσποτμον</TextUnit>
    <TextUnit id="1330" loc="1332">ἀνδράσιν ἀνευρεῖν.</TextUnit>
    <TextUnit id="1331" loc="1333">ἰὼ ἰώ,</TextUnit>
    <TextUnit id="1332" loc="1334">μεγάλα πάθεα, μεγάλα δ' ἄχεα</TextUnit>
    <TextUnit id="1333" loc="1335">Δαναί̈δαις τιθεῖσα Τυνδαρὶς κόρα.</TextUnit>
    <TextUnit id="1334" loc="1336">ἐγὼ μὲν οἰκτίρω σε συμφορᾶς κακῆς</TextUnit>
    <TextUnit id="1335" loc="1337">τυχοῦσαν, οἵας μήποτ' ὤφελες τυχεῖν.</TextUnit>
    <TextUnit id="1336" loc="1338">ὦ τεκοῦσα μῆτερ, ἀνδρῶν ὄχλον εἰσορῶ πέλας.</TextUnit>
    <TextUnit id="1337" loc="1339">τόν τε τῆς θεᾶς παῖδα, τέκνον, ᾧ σὺ δεῦρ' ἐλήλυθας.</TextUnit>
    <TextUnit id="1338" loc="1340">διαχαλᾶτέ μοι μέλαθρα, δμῶες, ὡς κρύψω δέμας.</TextUnit>
    <TextUnit id="1339" loc="1341">τί δὲ τέκνον, φεύγεις;    ̓Αχιλλέα τόνδ' ἰδεῖν αἰσχύνομαι.</TextUnit>
    <TextUnit id="1340" loc="1342">ὡς τί δή;    τὸ δυστυχές μοι τῶν γάμων αἰδῶ φέρει.</TextUnit>
    <TextUnit id="1341" loc="1343">οὐκ ἐν ἁβρότητι κεῖσαι πρὸς τὰ νῦν πεπτωκότα.</TextUnit>
    <TextUnit id="1342" loc="1344">ἀλλὰ μίμν': οὐ σεμνότητος ἔργον, ἢν ὀνώμεθα.</TextUnit>
    <TextUnit id="1343" loc="1345">ὦ γύναι τάλαινα, Λήδας θύγατερ    οὐ ψευδῆ θροεῖς.</TextUnit>
    <TextUnit id="1344" loc="1346">δείν' ἐν ̓Αργείοις βοᾶται    τίνα βοήν; σήμαινέ μοι.</TextUnit>
    <TextUnit id="1345" loc="1347">ἀμφὶ σῆς παιδός    πονηρὸν εἶπας οἰωνὸν λόγον.</TextUnit>
    <TextUnit id="1346" loc="1348">ὡς χρεὼν σφάξαι νιν.    οὐδεὶς τοῖσδ' ἐναντίον λέγει;</TextUnit>
    <TextUnit id="1347" loc="1349">ἐς θόρυβον ἐγώ τι καὐτὸς ἤλυθον    τίν', ὦ ξένε;</TextUnit>
    <TextUnit id="1348" loc="1350">σῶμα λευσθῆναι πέτροισι.    μῶν κόρην σῴζων ἐμήν;</TextUnit>
    <TextUnit id="1349" loc="1351">αὐτὸ τοῦτο.    τίς δ' ἂν ἔτλη τοῦ σώματος τοῦ σοῦ θιγεῖν;</TextUnit>
    <TextUnit id="1350" loc="1352">πάντες ̔́Ελληνες.    στρατὸς δὲ Μυρμιδὼν οὔ σοι παρῆν;</TextUnit>
    <TextUnit id="1351" loc="1353">πρῶτος ἦν ἐκεῖνος ἐχθρός.    δι' ἄρ' ὀλώλαμεν, τέκνον.</TextUnit>
    <TextUnit id="1352" loc="1354">οἵ με τὸν γάμων ἀπεκάλουν ἥσσονα.    ἀπεκρίνω δὲ τί;</TextUnit>
    <TextUnit id="1353" loc="1355">τὴν ἐμὴν μέλλουσαν εὐνὴν μὴ κτανεῖν    δίκαια γάρ.</TextUnit>
    <TextUnit id="1354" loc="1356">ἣν ἐφήμισεν πατήρ μοι.    καὶ ̓Αργόθεν γ' ἐπέμψατο.</TextUnit>
    <TextUnit id="1355" loc="1357">ἀλλ' ἐνικώμην κεκραγμοῦ.    τὸ πολὺ γὰρ δεινὸν κακόν.</TextUnit>
    <TextUnit id="1356" loc="1358">ἀλλ' ὅμως ἀρήξομέν σοι.    καὶ μαχῇ πολλοῖσιν εἷς;</TextUnit>
    <TextUnit id="1357" loc="1359">εἰσορᾷς τεύχη φέροντας τούσδε;    ὄναιο τῶν φρενῶν.</TextUnit>
    <TextUnit id="1358" loc="1360">ἀλλ' ὀνησόμεσθα.    παῖς ἄρ' οὐκέτι σφαγήσεται;</TextUnit>
    <TextUnit id="1359" loc="1361">οὔκ, ἐμοῦ γ' ἑκόντος.    ἥξει δ' ὅστις ἅψεται κόρης;</TextUnit>
    <TextUnit id="1360" loc="1362">μυρίοι γ', ἄξει δ' ̓Οδυσσεύς.    ἆρ' ὁ Σισύφου γόνος;</TextUnit>
    <TextUnit id="1361" loc="1363">αὐτὸς οὗτος.    ἴδια πράσσων, ἢ στρατοῦ ταχθεὶς ὕπο;</TextUnit>
    <TextUnit id="1362" loc="1364">αἱρεθεὶς ἑκών.    πονηράν γ' αἵρεσιν, μιαιφονεῖν.</TextUnit>
    <TextUnit id="1363" loc="1365">ἀλλ' ἐγὼ σχήσω νιν.    ἄξει δ' οὐχ ἑκοῦσαν ἁρπάσας;</TextUnit>
    <TextUnit id="1364" loc="1366">δηλαδὴ ξανθῆς ἐθείρας.    ἐμὲ δὲ δρᾶν τί χρὴ τότε;</TextUnit>
    <TextUnit id="1365" loc="1367">ἀντέχου θυγατρός.    ὡς τοῦδ' εἵνεκ' οὐ σφαγήσεται.</TextUnit>
    <TextUnit id="1366" loc="1368">ἀλλὰ μὴν ἐς τοῦτό γ' ἥξει.    μῆτερ, εἰσακούσατε</TextUnit>
    <TextUnit id="1367" loc="1369">τῶν ἐμῶν λόγων: μάτην γάρ ς' εἰσορῶ θυμουμένην</TextUnit>
    <TextUnit id="1368" loc="1370">σῷ πόσει: τὰ δ' ἀδύναθ' ἡμῖν καρτερεῖν οὐ ῥᾴδιον.</TextUnit>
    <TextUnit id="1369" loc="1371">τὸν μὲν οὖν ξένον δίκαιον αἰνέσαι προθυμίας:</TextUnit>
    <TextUnit id="1370" loc="1372">ἀλλὰ καὶ σὲ τοῦθ' ὁρᾶν χρή, μὴ διαβληθῇ στρατῷ,</TextUnit>
    <TextUnit id="1371" loc="1373">καὶ πλέον πράξωμεν οὐδέν, ὅδε δὲ συμφορᾶς τύχῃ.</TextUnit>
    <TextUnit id="1372" loc="1374">οἷα δ' εἰσῆλθέν μ', ἄκουσον, μῆτερ, ἐννοουμένην:</TextUnit>
    <TextUnit id="1373" loc="1375">κατθανεῖν μέν μοι δέδοκται: τοῦτο δ' αὐτὸ βούλομαι</TextUnit>
    <TextUnit id="1374" loc="1376">εὐκλεῶς πρᾶξαι, παρεῖσά γ' ἐκποδὼν τὸ δυσγενές.</TextUnit>
    <TextUnit id="1375" loc="1377">δεῦρο δὴ σκέψαι μεθ' ἡμῶν, μῆτερ, ὡς καλῶς λέγω:</TextUnit>
    <TextUnit id="1376" loc="1378">εἰς ἔμ' ̔Ελλὰς ἡ μεγίστη πᾶσα νῦν ἀποβλέπει,</TextUnit>
    <TextUnit id="1377" loc="1379">κἀν ἐμοὶ πορθμός τε ναῶν καὶ Φρυγῶν κατασκαφαὶ</TextUnit>
    <TextUnit id="1378" loc="1380">τάς τε μελλούσας γυναῖκας, ἤν τι δρῶσι βάρβαροι,</TextUnit>
    <TextUnit id="1379" loc="1381">μηκέθ' ἁρπάζειν ἐᾶν τούσδ' ὀλβίας ἐξ ̔Ελλάδος,</TextUnit>
    <TextUnit id="1380" loc="1382">τὸν ̔Ελένης τείσαντας ὄλεθρον, ἣν ἀνήρπασεν Πάρις.</TextUnit>
    <TextUnit id="1381" loc="1383">ταῦτα πάντα κατθανοῦσα ῥύσομαι, καί μου κλέος,</TextUnit>
    <TextUnit id="1382" loc="1384">̔Ελλάδ' ὡς ἠλευθέρωσα, μακάριον γενήσεται.</TextUnit>
    <TextUnit id="1383" loc="1385">καὶ γὰρ οὐδέ τοί τι λίαν ἐμὲ φιλοψυχεῖν χρεών:</TextUnit>
    <TextUnit id="1384" loc="1386">πᾶσι γάρ μ' ̔́Ελλησι κοινὸν ἔτεκες, οὐχὶ σοὶ μόνῃ.</TextUnit>
    <TextUnit id="1385" loc="1387">ἀλλὰ μυρίοι μὲν ἄνδρες ἀσπίσιν πεφραγμένοι,</TextUnit>
    <TextUnit id="1386" loc="1388">μυρίοι δ' ἐρέτμ' ἔχοντες, πατρίδος ἠδικημένης,</TextUnit>
    <TextUnit id="1387" loc="1389">δρᾶν τι τολμήσουσιν ἐχθροὺς χὑπὲρ ̔Ελλάδος θανεῖν,</TextUnit>
    <TextUnit id="1388" loc="1390">ἡ δ' ἐμὴ ψυχὴ μί' οὖσα πάντα κωλύσει τάδε;</TextUnit>
    <TextUnit id="1389" loc="1391">τί τὸ δίκαιον τοῦτό γε; ἆρ' ἔχοιμ' ἂν ἀντειπεῖν ἔπος;</TextUnit>
    <TextUnit id="1390" loc="1392">κἀπ' ἐκεῖν' ἔλθωμεν: οὐ δεῖ τόνδε διὰ μάχης μολεῖν</TextUnit>
    <TextUnit id="1391" loc="1393">πᾶσιν ̓Αργείοις γυναικὸς εἵνεκ' οὐδὲ κατθανεῖν.</TextUnit>
    <TextUnit id="1392" loc="1394">εἷς γ' ἀνὴρ κρείσσων γυναικῶν μυρίων ὁρᾶν φάος.</TextUnit>
    <TextUnit id="1393" loc="1395">εἰ βεβούληται δὲ σῶμα τοὐμὸν ̓́Αρτεμις λαβεῖν,</TextUnit>
    <TextUnit id="1394" loc="1396">ἐμποδὼν γενήσομαι 'γὼ θνητὸς οὖσα τῇ θεῷ;</TextUnit>
    <TextUnit id="1395" loc="1397">ἀλλ' ἀμήχανον: δίδωμι σῶμα τοὐμὸν ̔Ελλάδι.</TextUnit>
    <TextUnit id="1396" loc="1398">θύετ', ἐκπορθεῖτε Τροίαν. ταῦτα γὰρ μνημεῖά μου</TextUnit>
    <TextUnit id="1397" loc="1399">διὰ μακροῦ, καὶ παῖδες οὗτοι καὶ γάμοι καὶ δόξ' ἐμή.</TextUnit>
    <TextUnit id="1398" loc="1400">βαρβάρων δ' ̔́Ελληνας ἄρχειν εἰκός, ἀλλ' οὐ βαρβάρους,</TextUnit>
    <TextUnit id="1399" loc="1401">μῆτερ, ̔Ελλήνων: τὸ μὲν γὰρ δοῦλον, οἳ δ' ἐλεύθεροι.</TextUnit>
    <TextUnit id="1400" loc="1402">τὸ μὲν σόν, ὦ νεᾶνι, γενναίως ἔχει:</TextUnit>
    <TextUnit id="1401" loc="1403">τὸ τῆς τύχης δὲ καὶ τὸ τῆς θεοῦ νοσεῖ.</TextUnit>
    <TextUnit id="1402" loc="1404">̓Αγαμέμνονος παῖ, μακάριόν μέ τις θεῶν</TextUnit>
    <TextUnit id="1403" loc="1405">ἔμελλε θήσειν, εἰ τύχοιμι σῶν γάμων.</TextUnit>
    <TextUnit id="1404" loc="1406">ζηλῶ δὲ σοῦ μὲν ̔Ελλάδ', ̔Ελλάδος δὲ σέ.</TextUnit>
    <TextUnit id="1405" loc="1407">εὖ γὰρ τόδ' εἶπας ἀξίως τε πατρίδος:</TextUnit>
    <TextUnit id="1406" loc="1408">τὸ θεομαχεῖν γὰρ ἀπολιποῦς', ὅ σου κρατεῖ,</TextUnit>
    <TextUnit id="1407" loc="1409">ἐξελογίσω τὰ χρηστὰ τἀναγκαῖά τε.</TextUnit>
    <TextUnit id="1408" loc="1410">μᾶλλον δὲ λέκτρων σῶν πόθος μ' ἐσέρχεται</TextUnit>
    <TextUnit id="1409" loc="1411">ἐς τὴν φύσιν βλέψαντα: γενναία γὰρ εἶ.</TextUnit>
    <TextUnit id="1410" loc="1412">ὅρα δ': ἐγὼ γὰρ βούλομαί ς' εὐεργετεῖν</TextUnit>
    <TextUnit id="1411" loc="1413">λαβεῖν τ' ἐς οἴκους: ἄχθομαί τ', ἴστω Θέτις,</TextUnit>
    <TextUnit id="1412" loc="1414">εἰ μή σε σώσω Δαναί̈δαισι διὰ μάχης</TextUnit>
    <TextUnit id="1413" loc="1415">ἐλθών. ἄθρησον: ὁ θάνατος δεινὸν κακόν.</TextUnit>
    <TextUnit id="1414" loc="1416">λέγω τάδ' οὐδὲν οὐδέν' εὐλαβουμένη.</TextUnit>
    <TextUnit id="1415" loc="1417">ἡ Τυνδαρὶς παῖς διὰ τὸ σῶμ' ἀρκεῖ μάχας</TextUnit>
    <TextUnit id="1416" loc="1418">ἀνδρῶν τιθεῖσα καὶ φόνους: σὺ δ', ὦ ξένε,</TextUnit>
    <TextUnit id="1417" loc="1419">μὴ θνῇσκε δι' ἐμὲ μηδ' ἀποκτείνῃς τινά,</TextUnit>
    <TextUnit id="1418" loc="1420">ἔα δὲ σῷσαί μ' ̔Ελλάδ', ἢν δυνώμεθα.</TextUnit>
    <TextUnit id="1419" loc="1421">ὦ λῆμ' ἄριστον, οὐκ ἔχω πρὸς τοῦτ' ἔτι</TextUnit>
    <TextUnit id="1420" loc="1422">λέγειν, ἐπεί σοι τάδε δοκεῖ: γενναῖα γὰρ</TextUnit>
    <TextUnit id="1421" loc="1423">φρονεῖς: τί γὰρ τἀληθὲς οὐκ εἴποι τις ἄν;</TextUnit>
    <TextUnit id="1422" loc="1424">ὅμως δ', ἴσως γὰρ κἂν μεταγνοίης τάδε,</TextUnit>
    <TextUnit id="1423" loc="1425">ὡς οὖν ἂν εἰδῇς τἀπ' ἐμοῦ λελεγμένα,</TextUnit>
    <TextUnit id="1424" loc="1426">ἐλθὼν τάδ' ὅπλα θήσομαι βωμοῦ πέλας,</TextUnit>
    <TextUnit id="1425" loc="1427">ὡς οὐκ ἐάσων ς' ἀλλὰ κωλύσων θανεῖν.</TextUnit>
    <TextUnit id="1426" loc="1428">χρήσῃ δὲ καὶ σὺ τοῖς ἐμοῖς λόγοις τάχα,</TextUnit>
    <TextUnit id="1427" loc="1429">ὅταν πέλας σῆς φάσγανον δέρης ἴδῃς.</TextUnit>
    <TextUnit id="1428" loc="1430">οὔκουν ἐάσω ς' ἀφροσύνῃ τῇ σῇ θανεῖν:</TextUnit>
    <TextUnit id="1429" loc="1431">ἐλθὼν δὲ σὺν ὅπλοις τοῖσδε πρὸς ναὸν θεᾶς</TextUnit>
    <TextUnit id="1430" loc="1432">καραδοκήσω σὴν ἐκεῖ παρουσίαν.</TextUnit>
    <TextUnit id="1431" loc="1433">μῆτερ, τί σιγῇ δακρύοις τέγγεις κόρας;</TextUnit>
    <TextUnit id="1432" loc="1434">ἔχω τάλαινα πρόφασιν ὥστ' ἀλγεῖν φρένα.</TextUnit>
    <TextUnit id="1433" loc="1435">παῦσαι: 'μὲ μὴ κάκιζε: τάδε δέ μοι πιθοῦ.</TextUnit>
    <TextUnit id="1434" loc="1436">λέγ': ὡς παρ' ἡμῶν οὐδὲν ἀδικήσῃ, τέκνον.</TextUnit>
    <TextUnit id="1435" loc="1437">μήτ' οὖν γε τὸν σὸν πλόκαμον ἐκτέμῃς τριχός,</TextUnit>
    <TextUnit id="1436" loc="1438">μήτ' ἀμφὶ σῶμα μέλανας ἀμπίσχῃ πέπλους.</TextUnit>
    <TextUnit id="1437" loc="1439">τί δὴ τόδ' εἶπας, τέκνον; ἀπολέσασά σε;</TextUnit>
    <TextUnit id="1438" loc="1440">οὐ σύ γε: σέσῳσμαι, κατ' ἐμὲ δ' εὐκλεὴς ἔσῃ.</TextUnit>
    <TextUnit id="1439" loc="1441">πῶς εἶπας; οὐ πενθεῖν με σὴν ψυχὴν χρεών;</TextUnit>
    <TextUnit id="1440" loc="1442">ἥκιστ', ἐπεί μοι τύμβος οὐ χωσθήσεται.</TextUnit>
    <TextUnit id="1441" loc="1443">τί δαί; τὸ θνῄσκειν, οὐ τάφος, νομίζεται.</TextUnit>
    <TextUnit id="1442" loc="1444">βωμὸς θεᾶς μοι μνῆμα τῆς Διὸς κόρης.</TextUnit>
    <TextUnit id="1443" loc="1445">ἀλλ', ὦ τέκνον, σοὶ πείσομαι: λέγεις γὰρ εὖ.</TextUnit>
    <TextUnit id="1444" loc="1446">ὡς εὐτυχοῦσά γ' ̔Ελλάδος τ' εὐεργέτις.</TextUnit>
    <TextUnit id="1445" loc="1447">τί δὴ κασιγνήταισιν ἀγγελῶ σέθεν;</TextUnit>
    <TextUnit id="1446" loc="1448">μηδ' ἀμφὶ κείναις μέλανας ἐξάψῃ πέπλους.</TextUnit>
    <TextUnit id="1447" loc="1449">εἴπω δὲ παρὰ σοῦ φίλον ἔπος τι παρθένοις;</TextUnit>
    <TextUnit id="1448" loc="1450">χαίρειν γε. ̓Ορέστην τ' ἔκτρεφ' ἄνδρα τόνδε μοι.</TextUnit>
    <TextUnit id="1449" loc="1451">προσέλκυσαί νιν ὕστατον θεωμένη.</TextUnit>
    <TextUnit id="1450" loc="1452">ὦ φίλτατ', ἐπεκούρησας ὅσον εἶχες φίλοις.</TextUnit>
    <TextUnit id="1451" loc="1453">ἔσθ' ὅ τι κατ' ̓́Αργος δρῶσά σοι χάριν φέρω;</TextUnit>
    <TextUnit id="1452" loc="1454">πατέρα τὸν ἀμὸν μὴ στύγει, πόσιν γε σόν.</TextUnit>
    <TextUnit id="1453" loc="1455">δεινοὺς ἀγῶνας διὰ σὲ δεῖ κεῖνον δραμεῖν.</TextUnit>
    <TextUnit id="1454" loc="1456">ἄκων μ' ὑπὲρ γῆς ̔Ελλάδος διώλεσεν.</TextUnit>
    <TextUnit id="1455" loc="1457">δόλῳ δ', ἀγεννῶς ̓Ατρέως τ' οὐκ ἀξίως.</TextUnit>
    <TextUnit id="1456" loc="1458">τίς μ' εἶσιν ἄξων πρὶν σπαράσσεσθαι κόμης;</TextUnit>
    <TextUnit id="1457" loc="1459">ἐγώ, μετά γε σοῦ    μὴ σύ γ': οὐ καλῶς λέγεις.</TextUnit>
    <TextUnit id="1458" loc="1460">πέπλων ἐχομένη σῶν.    ἐμοί, μῆτερ, πιθοῦ:</TextUnit>
    <TextUnit id="1459" loc="1461">μέν': ὡς ἐμοί τε σοί τε κάλλιον τόδε.</TextUnit>
    <TextUnit id="1460" loc="1462">πατρὸς δ' ὀπαδῶν τῶνδέ τίς με πεμπέτω</TextUnit>
    <TextUnit id="1461" loc="1463">̓Αρτέμιδος ἐς λειμῶν', ὅπου σφαγήσομαι.</TextUnit>
    <TextUnit id="1462" loc="1464">ὦ τέκνον, οἴχῃ;    καὶ πάλιν γ' οὐ μὴ μόλω.</TextUnit>
    <TextUnit id="1463" loc="1465">λιποῦσα μητέρα;    ὡς ὁρᾷς γ', οὐκ ἀξίως.</TextUnit>
    <TextUnit id="1464" loc="1466">σχές, μή με προλίπῃς.    οὐκ ἐῶ στάζειν δάκρυ.</TextUnit>
    <TextUnit id="1465" loc="1467">ὑμεῖς δ' ἐπευφημήσατ', ὦ νεάνιδες,</TextUnit>
    <TextUnit id="1466" loc="1468">παιᾶνα τἠμῇ συμφορᾷ Διὸς κόρην</TextUnit>
    <TextUnit id="1467" loc="1469">̓́Αρτεμιν: ἴτω δὲ Δαναί̈δαις εὐφημία.</TextUnit>
    <TextUnit id="1468" loc="1470">κανᾶ δ' ἐναρχέσθω τις, αἰθέσθω δὲ πῦρ</TextUnit>
    <TextUnit id="1469" loc="1471">προχύταις καθαρσίοισι, καὶ πατὴρ ἐμὸς</TextUnit>
    <TextUnit id="1470" loc="1472">ἐνδεξιούσθω βωμόν: ὡς σωτηρίαν</TextUnit>
    <TextUnit id="1471" loc="1473">̔́Ελλησι δώσους' ἔρχομαι νικηφόρον.</TextUnit>
    <TextUnit id="1472" loc="1475">ἄγετέ με τὰν ̓Ιλίου</TextUnit>
    <TextUnit id="1473" loc="1476">καὶ Φρυγῶν ἑλέπτολιν.</TextUnit>
    <TextUnit id="1474" loc="1477">στέφεα περίβολα δίδοτε, φέρετε</TextUnit>
    <TextUnit id="1475" loc="1478">— πλόκαμος ὅδε καταστέφειν —</TextUnit>
    <TextUnit id="1476" loc="1479">χερνίβων τε παγάς.</TextUnit>
    <TextUnit id="1477" loc="1480">ἑλίσσετ' ἀμφὶ ναὸν</TextUnit>
    <TextUnit id="1478" loc="1481">ἀμφὶ βωμὸν ̓́Αρτεμιν,</TextUnit>
    <TextUnit id="1479" loc="1482">τὰν ἄνασσαν ̓́Αρτεμιν,</TextUnit>
    <TextUnit id="1480" loc="1483">τὰν μάκαιραν: ὡς ἐμοῖσιν, εἰ χρεών,</TextUnit>
    <TextUnit id="1481" loc="1485">αἵμασι θύμασί τε</TextUnit>
    <TextUnit id="1482" loc="1486">θέσφατ' ἐξαλείψω.</TextUnit>
    <TextUnit id="1483" loc="1487">ὦ πότνια πότνια μᾶτερ, οὐ δάκρυά γέ σοι</TextUnit>
    <TextUnit id="1484" loc="1489">δώσομεν ἁμέτερα:</TextUnit>
    <TextUnit id="1485" loc="1490">παρ' ἱεροῖς γὰρ οὐ πρέπει.</TextUnit>
    <TextUnit id="1486" loc="1491">ἰὼ ἰὼ νεάνιδες,</TextUnit>
    <TextUnit id="1487" loc="1492">συνεπαείδετ' ̓́Αρτεμιν</TextUnit>
    <TextUnit id="1488" loc="1493">Χαλκίδος ἀντίπορον,</TextUnit>
    <TextUnit id="1489" loc="1495">ἵνα τε δόρατα μέμονε δάϊ'</TextUnit>
    <TextUnit id="1490" loc="1496">ὄνομα δι' ἐμὸν τᾶσδ' Αὐλίδος</TextUnit>
    <TextUnit id="1491" loc="1497">στενοπόροις ἐν ὅρμοις.</TextUnit>
    <TextUnit id="1492" loc="1498">ἰὼ γᾶ μᾶτερ ὦ Πελασγία,</TextUnit>
    <TextUnit id="1493" loc="1499">Μυκηναῖαί τ' ἐμαὶ θεράπναι</TextUnit>
    <TextUnit id="1494" loc="1500">καλεῖς πόλισμα Περσέως,</TextUnit>
    <TextUnit id="1495" loc="1501">Κυκλωπίων πόνον χερῶν;</TextUnit>
    <TextUnit id="1496" loc="1502">ἐθρέψαθ' ̔Ελλάδι με φάος:</TextUnit>
    <TextUnit id="1497" loc="1503">θανοῦσα δ' οὐκ ἀναίνομαι.</TextUnit>
    <TextUnit id="1498" loc="1504">κλέος γὰρ οὔ σε μὴ λίπῃ.</TextUnit>
    <TextUnit id="1499" loc="1505">ἰὼ ἰώ.</TextUnit>
    <TextUnit id="1500" loc="1506">λαμπαδοῦχος ἁμέρα</TextUnit>
    <TextUnit id="1501" loc="1507">Διός τε φέγγος, ἕτερον ἕτερον</TextUnit>
    <TextUnit id="1502" loc="1508">αἰῶνα καὶ μοῖραν οἰκήσομεν.</TextUnit>
    <TextUnit id="1503" loc="1509">χαῖρέ μοι, φίλον φάος.</TextUnit>
    <TextUnit id="1504" loc="1510">ἰὼ ἰώ.</TextUnit>
    <TextUnit id="1505" loc="1511">ἴδεσθε τὰν ̓Ιλίου</TextUnit>
    <TextUnit id="1506" loc="1512">καὶ Φρυγῶν ἑλέπτολιν</TextUnit>
    <TextUnit id="1507" loc="1513">στείχουσαν, ἐπὶ κάρα στέφη</TextUnit>
    <TextUnit id="1508" loc="1514">βαλουμέναν χερνίβων τε παγάς,</TextUnit>
    <TextUnit id="1509" loc="1515">βωμόν γε δαίμονος θεᾶς</TextUnit>
    <TextUnit id="1510" loc="1515">ῥανίσιν αἱματορρύτοις</TextUnit>
    <TextUnit id="1511" loc="1516">χρανοῦσαν εὐφυῆ τε σώματος δέρην</TextUnit>
    <TextUnit id="1512" loc="1517">σφαγεῖσαν. εὔδροσοι παγαὶ</TextUnit>
    <TextUnit id="1513" loc="1518">πατρῷαι μένουσι χέρνιβές τέ σε</TextUnit>
    <TextUnit id="1514" loc="1519">στρατός τ' ̓Αχαιῶν θέλων</TextUnit>
    <TextUnit id="1515" loc="1520">̓Ιλίου πόλιν μολεῖν.</TextUnit>
    <TextUnit id="1516" loc="1521">ἀλλὰ τὰν Διὸς κόραν</TextUnit>
    <TextUnit id="1517" loc="1522">κλῄσωμεν ̓́Αρτεμιν,</TextUnit>
    <TextUnit id="1518" loc="1523">θεῶν ἄνασσαν, ὡς ἐπ' εὐτυχεῖ πότμῳ.</TextUnit>
    <TextUnit id="1519" loc="1524">ὦ πότνια, πότνια, θύμασιν βροτησίοις</TextUnit>
    <TextUnit id="1520" loc="1525">χαρεῖσα, πέμψον ἐς Φρυγῶν</TextUnit>
    <TextUnit id="1521" loc="1526">γαῖαν ̔Ελλάνων στρατὸν</TextUnit>
    <TextUnit id="1522" loc="1527">† καὶ δολόεντα Τροίας ἕδη,</TextUnit>
    <TextUnit id="1523" loc="1528">̓Αγαμέμνονά τε λόγχαις</TextUnit>
    <TextUnit id="1524" loc="1529">̔Ελλάδι κλεινότατον στέφανον</TextUnit>
    <TextUnit id="1525" loc="1530">δὸς ἀμφὶ κάρα ἑὸν †</TextUnit>
    <TextUnit id="1526" loc="1531">κλέος ἀείμνηστον ἀμφιθεῖναι.</TextUnit>
    <TextUnit id="1527" loc="1532">ὦ Τυνδαρεία παῖ, Κλυταιμήστρα, δόμων</TextUnit>
    <TextUnit id="1528" loc="1533">ἔξω πέρασον, ὡς κλύῃς ἐμῶν λόγων.</TextUnit>
    <TextUnit id="1529" loc="1534">φθογγῆς κλύουσα δεῦρο σῆς ἀφικόμην,</TextUnit>
    <TextUnit id="1530" loc="1535">ταρβοῦσα τλήμων κἀκπεπληγμένη φόβῳ:</TextUnit>
    <TextUnit id="1531" loc="1536">μή μοί τιν' ἄλλην ξυμφορὰν ἥκεις φέρων</TextUnit>
    <TextUnit id="1532" loc="1537">πρὸς τῇ παρούσῃ;    σῆς μὲν οὖν παιδὸς πέρι</TextUnit>
    <TextUnit id="1533" loc="1538">θαυμαστά σοι καὶ δεινὰ σημῆναι θέλω.</TextUnit>
    <TextUnit id="1534" loc="1539">μὴ μέλλε τοίνυν, ἀλλὰ φράζ' ὅσον τάχος.</TextUnit>
    <TextUnit id="1535" loc="1540">ἀλλ', ὦ φίλη δέσποινα, πᾶν πεύσῃ σαφῶς.</TextUnit>
    <TextUnit id="1536" loc="1541">λέξω δ' ἀπ' ἀρχῆς, ἤν τι μὴ σφαλεῖσά μου</TextUnit>
    <TextUnit id="1537" loc="1542">γνώμη ταράξῃ γλῶσσαν ἐν λόγοις ἐμήν.</TextUnit>
    <TextUnit id="1538" loc="1543">ἐπεὶ γὰρ ἱκόμεσθα τῆς Διὸς κόρης</TextUnit>
    <TextUnit id="1539" loc="1544">̓Αρτέμιδος ἄλσος λείμακάς τ' ἀνθεσφόρους,</TextUnit>
    <TextUnit id="1540" loc="1545">ἵν' ἦν ̓Αχαιῶν σύλλογος στρατεύματος,</TextUnit>
    <TextUnit id="1541" loc="1546">σὴν παῖδ' ἄγοντες, εὐθὺς ̓Αργείων ὄχλος</TextUnit>
    <TextUnit id="1542" loc="1547">ἠθροίζεθ'. ὡς δ' ἐσεῖδεν ̓Αγαμέμνων ἄναξ</TextUnit>
    <TextUnit id="1543" loc="1548">ἐπὶ σφαγὰς στείχουσαν εἰς ἄλσος κόρην,</TextUnit>
    <TextUnit id="1544" loc="1549">ἀνεστέναξε, κἄμπαλιν στρέψας κάρα</TextUnit>
    <TextUnit id="1545" loc="1550">δάκρυε, πρόσθεν ὀμμάτων πέπλον προθείς.</TextUnit>
    <TextUnit id="1546" loc="1551">ἣ δὲ σταθεῖσα τῷ τεκόντι πλησίον</TextUnit>
    <TextUnit id="1547" loc="1552">ἔλεξε τοιάδ': ̓͂Ω πάτερ, πάρειμί σοι:</TextUnit>
    <TextUnit id="1548" loc="1553">τοὐμὸν δὲ σῶμα τῆς ἐμῆς ὑπὲρ πάτρας</TextUnit>
    <TextUnit id="1549" loc="1554">καὶ τῆς ἁπάσης ̔Ελλάδος γαίας ὕπερ</TextUnit>
    <TextUnit id="1550" loc="1555">θῦσαι δίδωμ' ἑκοῦσα πρὸς βωμὸν θεᾶς</TextUnit>
    <TextUnit id="1551" loc="1556">ἄγοντας, εἴπερ ἐστὶ θέσφατον τόδε.</TextUnit>
    <TextUnit id="1552" loc="1557">καὶ τοὐπ' ἔμ' εὐτυχεῖτε: καὶ νικηφόρου</TextUnit>
    <TextUnit id="1553" loc="1558">δώρου τύχοιτε πατρίδα τ' ἐξίκοισθε γῆν.</TextUnit>
    <TextUnit id="1554" loc="1559">πρὸς ταῦτα μὴ ψαύσῃ τις ̓Αργείων ἐμοῦ:</TextUnit>
    <TextUnit id="1555" loc="1560">σιγῇ παρέξω γὰρ δέρην εὐκαρδίως.</TextUnit>
    <TextUnit id="1556" loc="1561">τοσαῦτ' ἔλεξε: πᾶς δ' ἐθάμβησεν κλύων</TextUnit>
    <TextUnit id="1557" loc="1562">εὐψυχίαν τε κἀρετὴν τῆς παρθένου.</TextUnit>
    <TextUnit id="1558" loc="1563">στὰς δ' ἐν μέσῳ Ταλθύβιος, ᾧ τόδ' ἦν μέλον,</TextUnit>
    <TextUnit id="1559" loc="1564">εὐφημίαν ἀνεῖπε καὶ σιγὴν στρατῷ:</TextUnit>
    <TextUnit id="1560" loc="1565">Κάλχας δ' ὁ μάντις ἐς κανοῦν χρυσήλατον</TextUnit>
    <TextUnit id="1561" loc="1566">ἔθηκεν ὀξὺ χειρὶ φάσγανον σπάσας</TextUnit>
    <TextUnit id="1562" loc="1567">κολεῶν ἔσωθεν, κρᾶτά τ' ἔστεψεν κόρης.</TextUnit>
    <TextUnit id="1563" loc="1568">ὁ παῖς δ' ὁ Πηλέως ἐν κύκλῳ βωμὸν θεᾶς</TextUnit>
    <TextUnit id="1564" loc="1569">λαβὼν κανοῦν ἔβρεξε χέρνιβάς θ' ὁμοῦ,</TextUnit>
    <TextUnit id="1565" loc="1570">ἔλεξε δ': ̓͂Ω παῖ Ζηνός, ὦ θηροκτόνε,</TextUnit>
    <TextUnit id="1566" loc="1571">τὸ λαμπρὸν εἱλίσσους' ἐν εὐφρόνῃ φάος,</TextUnit>
    <TextUnit id="1567" loc="1572">δέξαι τὸ θῦμα τόδ' ὅ γέ σοι δωρούμεθα</TextUnit>
    <TextUnit id="1568" loc="1573">στρατός τ' ̓Αχαιῶν † ̓Αγαμέμνων ἄναξ θ' ὁμοῦ, †</TextUnit>
    <TextUnit id="1569" loc="1574">ἄχραντον αἷμα καλλιπαρθένου δέρης,</TextUnit>
    <TextUnit id="1570" loc="1575">καὶ δὸς γενέσθαι πλοῦν νεῶν ἀπήμονα</TextUnit>
    <TextUnit id="1571" loc="1576">Τροίας τε πέργαμ' ἐξελεῖν ἡμᾶς δορί.</TextUnit>
    <TextUnit id="1572" loc="1577">ἐς γῆν δ' ̓Ατρεῖδαι πᾶς στρατός τ' ἔστη βλέπων.</TextUnit>
    <TextUnit id="1573" loc="1578">ἱερεὺς δὲ φάσγανον λαβὼν ἐπεύξατο,</TextUnit>
    <TextUnit id="1574" loc="1579">λαιμόν τ' ἐπεσκοπεῖθ', ἵνα πλήξειεν ἄν:</TextUnit>
    <TextUnit id="1575" loc="1580">ἐμοὶ δέ τ' ἄλγος οὐ μικρὸν εἰσῄει φρενί,</TextUnit>
    <TextUnit id="1576" loc="1581">κἄστην νενευκώς: θαῦμα δ' ἦν αἴφνης ὁρᾶν.</TextUnit>
    <TextUnit id="1577" loc="1582">πληγῆς κτύπον γὰρ πᾶς τις ᾔσθετ' ἂν σαφῶς,</TextUnit>
    <TextUnit id="1578" loc="1583">τὴν παρθένον δ' οὐκ εἶδεν οὗ γῆς εἰσέδυ.</TextUnit>
    <TextUnit id="1579" loc="1584">βοᾷ δ' ἱερεύς, ἅπας δ' ἐπήχησε στρατός,</TextUnit>
    <TextUnit id="1580" loc="1585">ἄελπτον εἰσιδόντες ἐκ θεῶν τινος</TextUnit>
    <TextUnit id="1581" loc="1586">φάσμ', οὗ γε μηδ' ὁρωμένου πίστις παρῆν:</TextUnit>
    <TextUnit id="1582" loc="1587">ἔλαφος γὰρ ἀσπαίρους' ἔκειτ' ἐπὶ χθονὶ</TextUnit>
    <TextUnit id="1583" loc="1588">ἰδεῖν μεγίστη διαπρεπής τε τὴν θέαν,</TextUnit>
    <TextUnit id="1584" loc="1589">ἧς αἵματι βωμὸς ἐραίνετ' ἄρδην τῆς θεοῦ.</TextUnit>
    <TextUnit id="1585" loc="1590">κἀν τῷδε Κάλχας πῶς δοκεῖς χαίρων ἔφη:</TextUnit>
    <TextUnit id="1586" loc="1591">̓͂Ω τοῦδ' ̓Αχαιῶν κοίρανοι κοινοῦ στρατοῦ,</TextUnit>
    <TextUnit id="1587" loc="1592">ὁρᾶτε τήνδε θυσίαν, ἣν ἡ θεὸς</TextUnit>
    <TextUnit id="1588" loc="1593">προύθηκε βωμίαν, ἔλαφον ὀρειδρόμον;</TextUnit>
    <TextUnit id="1589" loc="1594">ταύτην μάλιστα τῆς κόρης ἀσπάζεται,</TextUnit>
    <TextUnit id="1590" loc="1595">ὡς μὴ μιάνῃ βωμὸν εὐγενεῖ φόνῳ.</TextUnit>
    <TextUnit id="1591" loc="1596">ἡδέως τε τοῦτ' ἐδέξατο, καὶ πλοῦν οὔριον</TextUnit>
    <TextUnit id="1592" loc="1597">δίδωσιν ἡμῖν ̓Ιλίου τ' ἐπιδρομάς.</TextUnit>
    <TextUnit id="1593" loc="1598">πρὸς ταῦτα πᾶς τις θάρσος αἶρε ναυβάτης,</TextUnit>
    <TextUnit id="1594" loc="1599">χώρει τε πρὸς ναῦν: ὡς ἡμέρᾳ τῇδε δεῖ</TextUnit>
    <TextUnit id="1595" loc="1600">λιπόντας ἡμᾶς Αὐλίδος κοίλους μυχοὺς</TextUnit>
    <TextUnit id="1596" loc="1601">Αἴγαιον οἶδμα διαπερᾶν.</TextUnit>
    <TextUnit id="1597" loc="1602">ἐπεὶ δ' ἅπαν</TextUnit>
    <TextUnit id="1598" loc="1603">κατηνθρακώθη θῦμ' ἐν ̔Ηφαίστου φλογί,</TextUnit>
    <TextUnit id="1599" loc="1604">τὰ πρόσφορ' ηὔξαθ', ὡς τύχοι νόστου στρατός.</TextUnit>
    <TextUnit id="1600" loc="1605">πέμπει δ' ̓Αγαμέμνων μ' ὥστε σοι φράσαι τάδε,</TextUnit>
    <TextUnit id="1601" loc="1605">λέγειν θ' ὁποίας ἐκ θεῶν μοίρας κυρεῖ</TextUnit>
    <TextUnit id="1602" loc="1606">καὶ δόξαν ἔσχεν ἄφθιτον καθ' ̔Ελλάδα.</TextUnit>
    <TextUnit id="1603" loc="1607">ἐγὼ παρὼν δὲ καὶ τὸ πρᾶγμ' ὁρῶν λέγω:</TextUnit>
    <TextUnit id="1604" loc="1608">ἡ παῖς σαφῶς σοι πρὸς θεοὺς ἀφίπτατο.</TextUnit>
    <TextUnit id="1605" loc="1609">λύπης δ' ἀφαίρει καὶ πόσει πάρες χόλον:</TextUnit>
    <TextUnit id="1606" loc="1610">ἀπροσδόκητα δὲ βροτοῖς τὰ τῶν θεῶν,</TextUnit>
    <TextUnit id="1607" loc="1611">σώζουσί θ' οὓς φιλοῦσιν. ἦμαρ γὰρ τόδε</TextUnit>
    <TextUnit id="1608" loc="1612">θανοῦσαν εἶδε καὶ βλέπουσαν παῖδα σήν.</TextUnit>
    <TextUnit id="1609" loc="1613">ὡς ἥδομαί τοι ταῦτ' ἀκούσας' ἀγγέλου:</TextUnit>
    <TextUnit id="1610" loc="1614">ζῶν δ' ἐν θεοῖσι σὸν μένειν φράζει τέκος.</TextUnit>
    <TextUnit id="1611" loc="1615">ὦ παῖ, θεῶν τοῦ κλέμμα γέγονας;</TextUnit>
    <TextUnit id="1612" loc="1616">πῶς σε προσείπω; πῶς δ' οὐ φῶ</TextUnit>
    <TextUnit id="1613" loc="1617">παραμυθεῖσθαι τούσδε μάτην μύθους,</TextUnit>
    <TextUnit id="1614" loc="1618">ὥς σου πένθους λυγροῦ παυσαίμαν;</TextUnit>
    <TextUnit id="1615" loc="1619">καὶ μὴν ̓Αγαμέμνων ἄναξ στείχει,</TextUnit>
    <TextUnit id="1616" loc="1620">τούσδ' αὐτοὺς ἔχων σοι φράζειν μύθους.</TextUnit>
    <TextUnit id="1617" loc="1621">γύναι, θυγατρὸς ἕνεκ' ὄλβιοι γενοίμεθ' ἄν:</TextUnit>
    <TextUnit id="1618" loc="1622">ἔχει γὰρ ὄντως ἐν θεοῖς ὁμιλίαν.</TextUnit>
    <TextUnit id="1619" loc="1623">χρὴ δέ σε λαβοῦσαν τόνδε μόσχον νεαγενῆ</TextUnit>
    <TextUnit id="1620" loc="1624">στείχειν πρὸς οἴκους: ὡς στρατὸς πρὸς πλοῦν ὁρᾷ.</TextUnit>
    <TextUnit id="1621" loc="1625">καὶ χαῖρε: χρόνια γε τἀμά σοι προσφθέγματα</TextUnit>
    <TextUnit id="1622" loc="1626">Τροίηθεν ἔσται. καὶ γένοιτό σοι καλῶς.</TextUnit>
    <TextUnit id="1623" loc="1627">χαίρων, ̓Ατρείδη, γῆν ἱκοῦ Φρυγίαν,</TextUnit>
    <TextUnit id="1624" loc="1628">χαίρων δ' ἐπάνηκε,</TextUnit>
    <TextUnit id="1625" loc="1629">κάλλιστά μοι σκῦλ' ἀπὸ Τροίας ἑλών.</TextUnit>
  </Text>
</TessDocument>
