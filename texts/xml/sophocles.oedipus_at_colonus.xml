<?xml version="1.0" encoding="UTF-8"?>
<TessDocument id="sophocles.oedipus_at_colonus">
  <Metadata>
    <Author>sophocles</Author>
    <Display>Oedipus at Colonus</Display>
    <Abbr>soph. oc.</Abbr>
    <Lang>grc</Lang>
    <Prose>0</Prose>
    <PrintSource>Sophocles. The Oedipus at Colonus of Sophocles. Edited with introduction and notes by Sir Richard Jebb. Sir Richard Jebb. Cambridge. Cambridge University Press. 1889.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0189</DigitalSourceURL>
    <AddedBy>Katherine Roache</AddedBy>
    <URI>urn:cts:greekLit:tlg0011.tlg007.perseus-grc1</URI>
  </Metadata>
  <Text>
    <TextUnit id="0" loc="1">τέκνον τυφλοῦ γέροντος ̓Αντιγόνη, τίνας</TextUnit>
    <TextUnit id="1" loc="2">χώρους ἀφίγμεθ' ἢ τίνων ἀνδρῶν πόλιν;</TextUnit>
    <TextUnit id="2" loc="3">τίς τὸν πλανήτην Οἰδίπουν καθ' ἡμέραν</TextUnit>
    <TextUnit id="3" loc="4">τὴν νῦν σπανιστοῖς δέξεται δωρήμασιν;</TextUnit>
    <TextUnit id="4" loc="5">σμικρὸν μὲν ἐξαιτοῦντα, τοῦ σμικροῦ δ' ἔτι</TextUnit>
    <TextUnit id="5" loc="6">μεῖον φέροντα, καὶ τόδ' ἐξαρκοῦν ἐμοί:</TextUnit>
    <TextUnit id="6" loc="7">στέργειν γὰρ αἱ πάθαι με χὠ χρόνος ξυνὼν</TextUnit>
    <TextUnit id="7" loc="8">μακρὸς διδάσκει καὶ τὸ γενναῖον τρίτον.</TextUnit>
    <TextUnit id="8" loc="9">ἀλλ', ὦ τέκνον, θάκησιν εἴ τινα βλέπεις</TextUnit>
    <TextUnit id="9" loc="10">ἢ πρὸς βεβήλοις ἢ πρὸς ἄλσεσιν θεῶν,</TextUnit>
    <TextUnit id="10" loc="11">στῆσόν με κἀξίδρυσον, ὡς πυθώμεθα</TextUnit>
    <TextUnit id="11" loc="12">ὅπου ποτ' ἐσμέν: μανθάνειν γὰρ ἥκομεν</TextUnit>
    <TextUnit id="12" loc="13">ξένοι πρὸς ἀστῶν, ἃν δ' ἀκούσωμεν τελεῖν.</TextUnit>
    <TextUnit id="13" loc="14">πάτερ ταλαίπωρ' Οἰδίπους, πύργοι μέν, οἳ</TextUnit>
    <TextUnit id="14" loc="15">πόλιν στέγουσιν, ὡς ἀπ' ὀμμάτων, πρόσω:</TextUnit>
    <TextUnit id="15" loc="16">χῶρος δ' ὅδ' ἱερός, ὡς ἀπεικάσαι, βρύων</TextUnit>
    <TextUnit id="16" loc="17">δάφνης, ἐλαίας, ἀμπέλου: πυκνόπτεροι δ'</TextUnit>
    <TextUnit id="17" loc="18">εἴσω κατ' αὐτὸν εὐστομοῦς' ἀηδόνες:</TextUnit>
    <TextUnit id="18" loc="19">οὗ κῶλα κάμψον τοῦδ' ἐπ' ἀξέστου πέτρου:</TextUnit>
    <TextUnit id="19" loc="20">μακρὰν γὰρ ὡς γέροντι προὐστάλης ὁδόν.</TextUnit>
    <TextUnit id="20" loc="21">κάθιζέ νύν με καὶ φύλασσε τὸν τυφλόν.</TextUnit>
    <TextUnit id="21" loc="22">χρόνου μὲν οὕνεκ' οὐ μαθεῖν με δεῖ τόδε.</TextUnit>
    <TextUnit id="22" loc="23">ἔχεις διδάξαι δή μ' ὅποι καθέσταμεν;</TextUnit>
    <TextUnit id="23" loc="24">τὰς γοῦν ̓Αθήνας οἶδα, τὸν δὲ χῶρον οὔ.</TextUnit>
    <TextUnit id="24" loc="25">πᾶς γάρ τις ηὔδα τοῦτό γ' ἡμὶν ἐμπόρων.</TextUnit>
    <TextUnit id="25" loc="26">ἀλλ' ὅστις ὁ τόπος ἦ μάθω μολοῦσά ποι;</TextUnit>
    <TextUnit id="26" loc="27">ναί, τέκνον, εἴπερ ἐστί γ' ἐξοικήσιμος.</TextUnit>
    <TextUnit id="27" loc="28">ἀλλ' ἐστὶ μὴν οἰκητός: οἴομαι δὲ δεῖν</TextUnit>
    <TextUnit id="28" loc="29">οὐδέν: πέλας γὰρ ἄνδρα τόνδε νῷν ὁρῶ.</TextUnit>
    <TextUnit id="29" loc="30">ἦ δεῦρο προσστείχοντα κἀξορμώμενον;</TextUnit>
    <TextUnit id="30" loc="31">καὶ δὴ μὲν οὖν παρόντα: χὤ τί σοι λέγειν</TextUnit>
    <TextUnit id="31" loc="32">εὔκαιρόν ἐστιν, ἔννεφ', ὡς ἀνὴρ ὅδε.</TextUnit>
    <TextUnit id="32" loc="33">ὦ ξεῖν', ἀκούων τῆσδε τῆς ὑπέρ τ' ἐμοῦ</TextUnit>
    <TextUnit id="33" loc="34">αὑτῆς θ' ὁρώσης, οὕνεχ' ἡμὶν αἴσιος</TextUnit>
    <TextUnit id="34" loc="35">σκοπὸς προσήκεις ὧν ἀδηλοῦμεν φράσαι—</TextUnit>
    <TextUnit id="35" loc="36">πρὶν νῦν τὰ πλείον' ἱστορεῖν, ἐκ τῆσδ' ἕδρας</TextUnit>
    <TextUnit id="36" loc="37">ἔξελθ': ἔχεις γὰρ χῶρον οὐχ ἁγνὸν πατεῖν.</TextUnit>
    <TextUnit id="37" loc="38">τίς δ' ἔσθ' ὁ χῶρος; τοῦ θεῶν νομίζεται;</TextUnit>
    <TextUnit id="38" loc="39">ἄθικτος οὐδ' οἰκητός: αἱ γὰρ ἔμφοβοι</TextUnit>
    <TextUnit id="39" loc="40">θεαί σφ' ἔχουσι, Γῆς τε καὶ Σκότου κόραι.</TextUnit>
    <TextUnit id="40" loc="41">τίνων τὸ σεμνὸν ὄνομ' ἂν εὐξαίμην κλύων;</TextUnit>
    <TextUnit id="41" loc="42">τὰς πάνθ' ὁρώσας Εὐμενίδας ὅ γ' ἐνθάδ' ἂν</TextUnit>
    <TextUnit id="42" loc="43">εἴποι λεώς νιν: ἄλλα δ' ἀλλαχοῦ καλά.</TextUnit>
    <TextUnit id="43" loc="44">ἀλλ' ἵλεῳ μὲν τὸν ἱκέτην δεξαίατο:</TextUnit>
    <TextUnit id="44" loc="45">ὡς οὐχ ἕδρας γῆς τῆσδ' ἂν ἐξέλθοιμ' ἔτι.   τί δ' ἐστὶ τοῦτο;   ξυμφορᾶς ξύνθημ' ἐμῆς.</TextUnit>
    <TextUnit id="45" loc="46">ἀλλ' οὐδ' ἐμοί τοι τοὐξανιστάναι πόλεως</TextUnit>
    <TextUnit id="46" loc="47">δίχ' ἐστὶ θάρσος, πρίν γ' ἂν ἐνδείξω τί δρῶ.</TextUnit>
    <TextUnit id="47" loc="48">πρός νυν θεῶν, ὦ ξεῖνε, μή μ' ἀτιμάσῃς,</TextUnit>
    <TextUnit id="48" loc="50">τοιόνδ' ἀλήτην, ὧν σε προστρέπω φράσαι.</TextUnit>
    <TextUnit id="49" loc="51">σήμαινε, κοὐκ' ἄτιμος ἔκ γ' ἐμοῦ φανεῖ.</TextUnit>
    <TextUnit id="50" loc="52">τίς ἔσθ' ὁ χῶρος δῆτ', ἐν ᾧ βεβήκαμεν;</TextUnit>
    <TextUnit id="51" loc="53">ὅς' οἶδα κἀγὼ πάντ' ἐπιστήσει κλύων:</TextUnit>
    <TextUnit id="52" loc="54">χῶρος μὲν ἱερὸς πᾶς ὅδ' ἔστ': ἔχει δέ νιν</TextUnit>
    <TextUnit id="53" loc="55">σεμνὸς Ποσειδῶν: ἐν δ' ὁ πυρφόρος θεὸς</TextUnit>
    <TextUnit id="54" loc="56">Τιτὰν Προμηθεύς: ὃν δ' ἐπιστείβεις τόπον,</TextUnit>
    <TextUnit id="55" loc="57">χθονὸς καλεῖται τῆσδε χαλκόπους ὀδός,</TextUnit>
    <TextUnit id="56" loc="58">ἔρεισμ' ̓Αθηνῶν: οἱ δὲ πλησίοι γύαι</TextUnit>
    <TextUnit id="57" loc="59">τόνδ' ἱππότην Κολωνὸν εὔχονται σφίσιν</TextUnit>
    <TextUnit id="58" loc="60">ἀρχηγὸν εἶναι καὶ φέρουσι τοὔνομα</TextUnit>
    <TextUnit id="59" loc="61">τὸ τοῦδε κοινὸν πάντες ὠνομασμένοι.</TextUnit>
    <TextUnit id="60" loc="62">τοιαῦτά σοι ταῦτ' ἐστίν, ὦ ξέν', οὐ λόγοις</TextUnit>
    <TextUnit id="61" loc="63">τιμώμεν', ἀλλὰ τῇ ξυνουσίᾳ πλέον.</TextUnit>
    <TextUnit id="62" loc="64">ἦ γάρ τινες ναίουσι τούσδε τοὺς τόπους;</TextUnit>
    <TextUnit id="63" loc="65">καὶ κάρτα, τοῦδε τοῦ θεοῦ γ' ἐπώνυμοι.</TextUnit>
    <TextUnit id="64" loc="66">ἄρχει τις αὐτῶν ἢ 'πὶ τῷ πλήθει λόγος;</TextUnit>
    <TextUnit id="65" loc="67">ἐκ τοῦ κατ' ἄστυ βασιλέως τάδ' ἄρχεται.</TextUnit>
    <TextUnit id="66" loc="68">οὗτος δὲ τίς λόγῳ τε καὶ σθένει κρατεῖ;</TextUnit>
    <TextUnit id="67" loc="69">Θησεὺς καλεῖται, τοῦ πρὶν Αἰγέως τόκος.</TextUnit>
    <TextUnit id="68" loc="70">ἆρ' ἄν τις αὐτῷ πομπὸς ἐξ ὑμῶν μόλοι;</TextUnit>
    <TextUnit id="69" loc="71">ὡς πρὸς τί λέξων ἢ καταρτύσων μολεῖν;</TextUnit>
    <TextUnit id="70" loc="72">ὡς ἂν προσαρκῶν σμικρὰ κερδάνῃ μέγα.</TextUnit>
    <TextUnit id="71" loc="73">καὶ τίς πρὸς ἀνδρὸς μὴ βλέποντος ἄρκεσις;</TextUnit>
    <TextUnit id="72" loc="74">ὅς' ἂν λέγωμεν πάνθ' ὁρῶντα λέξομεν.</TextUnit>
    <TextUnit id="73" loc="75">οἶσθ', ὦ ξέν', ὡς νῦν μὴ σφαλῇς; ἐπείπερ εἰ</TextUnit>
    <TextUnit id="74" loc="76">γενναῖος, ὡς ἰδόντι, πλὴν τοῦ δαίμονος,</TextUnit>
    <TextUnit id="75" loc="77">αὐτοῦ μέν' οὗπερ κἀφάνης, ἕως ἐγὼ</TextUnit>
    <TextUnit id="76" loc="78">τοῖς ἐνθάδ' αὐτοῦ μὴ κατ' ἄστυ δημόταις</TextUnit>
    <TextUnit id="77" loc="79">λέξω τάδ' ἐλθών: οἵδε γὰρ κρινοῦσί σοι</TextUnit>
    <TextUnit id="78" loc="80">εἰ χρή σε μίμνειν ἢ πορεύεσθαι πάλιν.</TextUnit>
    <TextUnit id="79" loc="81">ὦ τέκνον, ἦ βέβηκεν ἡμὶν ὁ ξένος;</TextUnit>
    <TextUnit id="80" loc="82">βέβηκεν, ὥστε πᾶν ἐν ἡσύχῳ, πάτερ,</TextUnit>
    <TextUnit id="81" loc="83">ἔξεστι φωνεῖν, ὡς ἐμοῦ μόνης πέλας.</TextUnit>
    <TextUnit id="82" loc="84">ὦ πότνιαι δεινῶπες, εὖτε νῦν ἕδρας</TextUnit>
    <TextUnit id="83" loc="85">πρώτων ἐφ' ὑμῶν τῆσδε γῆς ἔκαμψ' ἐγώ,</TextUnit>
    <TextUnit id="84" loc="86">Φοίβῳ τε κἀμοὶ μὴ γένησθ' ἀγνώμονες,</TextUnit>
    <TextUnit id="85" loc="87">ὅς μοι, τὰ πόλλ' ἐκεῖν' ὅτ' ἐξέχρη κακά,</TextUnit>
    <TextUnit id="86" loc="88">ταύτην ἔλεξε παῦλαν ἐν χρόνῳ μακρῷ,</TextUnit>
    <TextUnit id="87" loc="89">ἐλθόντι χώραν τερμίαν, ὅπου θεῶν</TextUnit>
    <TextUnit id="88" loc="90">σεμνῶν ἕδραν λάβοιμι καὶ ξενόστασιν,</TextUnit>
    <TextUnit id="89" loc="91">ἐνταῦθα κάμψειν τὸν ταλαίπωρον βίον,</TextUnit>
    <TextUnit id="90" loc="92">κέρδη μὲν οἰκήσαντα τοῖς δεδεγμένοις,</TextUnit>
    <TextUnit id="91" loc="93">ἄτην δὲ τοῖς πέμψασιν, οἵ μ' ἀπήλασαν:</TextUnit>
    <TextUnit id="92" loc="94">σημεῖα δ' ἥξειν τῶνδέ μοι παρηγγύα,</TextUnit>
    <TextUnit id="93" loc="95">ἢ σεισμὸν ἢ βροντήν τιν' ἢ Διὸς σέλας,</TextUnit>
    <TextUnit id="94" loc="96">ἔγνωκα μέν νυν ὥς με τήνδε τὴν ὁδὸν</TextUnit>
    <TextUnit id="95" loc="97">οὐκ ἔσθ' ὅπως οὐ πιστὸν ἐξ ὑμῶν πτερὸν</TextUnit>
    <TextUnit id="96" loc="98">ἐξήγαγ' εἰς τόδ' ἄλσος: οὐ γὰρ ἄν ποτε</TextUnit>
    <TextUnit id="97" loc="99">πρώταισιν ὑμῖν ἀντέκυρς' ὁδοιπορῶν,</TextUnit>
    <TextUnit id="98" loc="100">νήφων ἀοίνοις, κἀπὶ σεμνὸν ἑζόμην</TextUnit>
    <TextUnit id="99" loc="101">βάθρον τόδ' ἀσκέπαρνον. ἀλλά μοι, θεαί,</TextUnit>
    <TextUnit id="100" loc="102">βίου κατ' ὀμφὰς τὰς ̓Απόλλωνος δότε</TextUnit>
    <TextUnit id="101" loc="103">πέρασιν ἤδη καὶ καταστροφήν τινα,</TextUnit>
    <TextUnit id="102" loc="104">εἰ μὴ δοκῶ τι μειόνως ἔχειν, ἀεὶ</TextUnit>
    <TextUnit id="103" loc="105">μόχθοις λατρεύων τοῖς ὑπερτάτοις βροτῶν.</TextUnit>
    <TextUnit id="104" loc="106">ἴτ', ὦ γλυκεῖαι παῖδες ἀρχαίου Σκότου,</TextUnit>
    <TextUnit id="105" loc="107">ἴτ', ὦ μεγίστης Παλλάδος καλούμεναι</TextUnit>
    <TextUnit id="106" loc="108">πασῶν ̓Αθῆναι τιμιωτάτη πόλις,</TextUnit>
    <TextUnit id="107" loc="109">οἰκτίρατ' ἀνδρὸς Οἰδίπου τόδ' ἄθλιον</TextUnit>
    <TextUnit id="108" loc="110">εἴδωλον: οὐ γὰρ δὴ τόδ' ἀρχαῖον δέμας.</TextUnit>
    <TextUnit id="109" loc="111">σίγα: πορεύονται γὰρ οἵδε δή τινες</TextUnit>
    <TextUnit id="110" loc="112">χρόνῳ παλαιοί, σῆς ἕδρας ἐπίσκοποι.</TextUnit>
    <TextUnit id="111" loc="113">σιγήσομαί τε καὶ σύ μ' ἐξ ὁδοῦ πόδα</TextUnit>
    <TextUnit id="112" loc="114">κρύψον κατ' ἄλσος, τῶνδ' ἕως ἂν ἐκμάθω</TextUnit>
    <TextUnit id="113" loc="115">τίνας λόγους ἐροῦσιν: ἐν γὰρ τῷ μαθεῖν</TextUnit>
    <TextUnit id="114" loc="116">ἔνεστιν ηὑλάβεια τῶν ποιουμένων.</TextUnit>
    <TextUnit id="115" loc="117">ὅρα. τίς ἄρ' ἦν; ποῦ ναίει;</TextUnit>
    <TextUnit id="116" loc="118">ποῦ κυρεῖ ἐκτόπιος συθεὶς ὁ πάντων</TextUnit>
    <TextUnit id="117" loc="120">ὁ πάντων ἀκορέστατος;</TextUnit>
    <TextUnit id="118" loc="121">προσδέρκου λεῦσσέ νιν,</TextUnit>
    <TextUnit id="119" loc="122">προσπεύθου πανταχῇ.</TextUnit>
    <TextUnit id="120" loc="123">πλανάτας πλανάτας τις ὁ πρέσβυς οὐδ'</TextUnit>
    <TextUnit id="121" loc="125">ἔγχωρος: προσέβα γὰρ οὐκ</TextUnit>
    <TextUnit id="122" loc="126">ἄν ποτ' ἀστιβὲς ἄλσος ἐς</TextUnit>
    <TextUnit id="123" loc="127">τᾶνδ' ἀμαιμακετᾶν κορᾶν,</TextUnit>
    <TextUnit id="124" loc="128">ἃς τρέμομεν λέγειν</TextUnit>
    <TextUnit id="125" loc="130">καὶ παραμειβόμεσθ' ἀδέρκτως,</TextUnit>
    <TextUnit id="126" loc="131">ἀφώνως, ἀλόγως τὸ τᾶς.</TextUnit>
    <TextUnit id="127" loc="132">εὐφάμου στόμα φροντίδος</TextUnit>
    <TextUnit id="128" loc="133">ἱέντες, τὰ δὲ νῦν τιν' ἥκειν</TextUnit>
    <TextUnit id="129" loc="134">λόγος οὐδὲν ἅζονθ',</TextUnit>
    <TextUnit id="130" loc="135">ὃν ἐγὼ λεύσσων περὶ πᾶν οὔπω</TextUnit>
    <TextUnit id="131" loc="136">δύναμαι τέμενος</TextUnit>
    <TextUnit id="132" loc="137">γνῶναι ποῦ μοί ποτε ναίει.</TextUnit>
    <TextUnit id="133" loc="138">ὅδ' ἐκεῖνος ἐγώ: φωνῇ γὰρ ὁρῶ,</TextUnit>
    <TextUnit id="134" loc="139">τὸ φατιζόμενον.</TextUnit>
    <TextUnit id="135" loc="140">ἰὼ ἰώ,</TextUnit>
    <TextUnit id="136" loc="141">δεινὸς μὲν ὁρᾶν, δεινὸς δὲ κλύειν.</TextUnit>
    <TextUnit id="137" loc="142">μή μ', ἱκετεύω, προσίδητ' ἄνομον.</TextUnit>
    <TextUnit id="138" loc="143">Ζεῦ ἀλεξῆτορ, τίς ποθ' ὁ πρέσβυς;</TextUnit>
    <TextUnit id="139" loc="144">οὐ πάνυ μοίρας εὐδαιμονίσαι</TextUnit>
    <TextUnit id="140" loc="145">πρώτης, ὦ τῆσδ' ἔφοροι χώρας.</TextUnit>
    <TextUnit id="141" loc="146">δηλῶ δ': οὐ γὰρ ἂν ὧδ' ἀλλοτρίοις</TextUnit>
    <TextUnit id="142" loc="147">ὄμμασιν εἷρπον</TextUnit>
    <TextUnit id="143" loc="148">κἀπὶ σμικροῖς μέγας ὥρμουν.</TextUnit>
    <TextUnit id="144" loc="149">ἐή, ἀλαῶν ὀμμάτων</TextUnit>
    <TextUnit id="145" loc="150">ἆρα καὶ ἦσθα φυτάλμιος; δυσαίων</TextUnit>
    <TextUnit id="146" loc="151">μακραίων γ', ὅς' ἐπεικάσαι.</TextUnit>
    <TextUnit id="147" loc="152">ἀλλ' οὐ μὰν ἔν γ' ἐμοὶ</TextUnit>
    <TextUnit id="148" loc="153">προσθήσει τάσδ' ἀράς.</TextUnit>
    <TextUnit id="149" loc="155">περᾷς γάρ, περᾷς: ἀλλ' ἵνα τῷδ' ἐν ἀ-</TextUnit>
    <TextUnit id="150" loc="156">φθέγκτῳ μὴ προπέσῃς νάπει</TextUnit>
    <TextUnit id="151" loc="157">ποιάεντι, κάθυδρος οὗ</TextUnit>
    <TextUnit id="152" loc="158">κρατὴρ μειλιχίων ποτῶν</TextUnit>
    <TextUnit id="153" loc="160">ῥεύματι συντρέχει,</TextUnit>
    <TextUnit id="154" loc="161">τόν, ξένε πάμμορ', εὖ φύλαξαι;</TextUnit>
    <TextUnit id="155" loc="162">μετάσταθ' ἀπόβαθι. πολ-</TextUnit>
    <TextUnit id="156" loc="163">λὰ κέλευθος ἐρατύει:</TextUnit>
    <TextUnit id="157" loc="165">κλύεις, ὦ πολύμοχθ' ἀλᾶτα;</TextUnit>
    <TextUnit id="158" loc="166">λόγον εἴ τιν' οἴσεις</TextUnit>
    <TextUnit id="159" loc="167">πρὸς ἐμὰν λέσχαν, ἀβάτων ἀποβάς,</TextUnit>
    <TextUnit id="160" loc="168">ἵνα πᾶσι νόμος,</TextUnit>
    <TextUnit id="161" loc="169">φώνει: πρόσθεν δ' ἀπερύκου.</TextUnit>
    <TextUnit id="162" loc="170">θύγατερ, ποῖ τις φροντίδος ἔλθῃ;</TextUnit>
    <TextUnit id="163" loc="171">ὦ πάτερ, ἀστοῖς ἴσα χρὴ μελετᾶν,</TextUnit>
    <TextUnit id="164" loc="172">εἴκοντας ἃ δεῖ κἀκούοντας.  πρόσθιγέ νύν μου.  ψαύω καὶ δή.</TextUnit>
    <TextUnit id="165" loc="173">ὦ ξένε, μὴ δῆτ' ἀδικηθῶ σοὶ</TextUnit>
    <TextUnit id="166" loc="175">πιστεύσας καὶ μεταναστάς.</TextUnit>
    <TextUnit id="167" loc="176">οὔ τοι μήποτέ ς' ἐκ τῶνδ' ἑδράνων,</TextUnit>
    <TextUnit id="168" loc="177">ὦ γέρον, ἄκοντά τις ἄξει.  ἔτ' οὖν;  ἔτι βαῖνε πόρσω.  ἔτι;  προβίβαζε, κούρα,</TextUnit>
    <TextUnit id="169" loc="178">πόρσω: σὺ γὰρ ἀί̈εις.</TextUnit>
    <TextUnit id="170" loc="182">ἕπεο μάν, ἕπε' ὧδ' ἀμαυρῷ</TextUnit>
    <TextUnit id="171" loc="183">κώλῳ, πάτερ, ᾇ ς' ἄγω.</TextUnit>
    <TextUnit id="172" loc="184">τόλμα ξεῖνος ἐπὶ ξένης,</TextUnit>
    <TextUnit id="173" loc="185">ὦ τλάμων, ὅ τι καὶ πόλις</TextUnit>
    <TextUnit id="174" loc="186">τέτροφεν ἄφιλον ἀποστυγεῖν</TextUnit>
    <TextUnit id="175" loc="187">καὶ τὸ φίλον σέβεσθαι.</TextUnit>
    <TextUnit id="176" loc="188">ἄγε νυν σύ με, παῖ,</TextUnit>
    <TextUnit id="177" loc="189">ἵν' ἂν εὐσεβίας ἐπιβαίνοντες</TextUnit>
    <TextUnit id="178" loc="190">τὸ μὲν εἴποιμεν, τὸ δ' ἀκούσαιμεν,</TextUnit>
    <TextUnit id="179" loc="191">καὶ μὴ χρείᾳ πολεμῶμεν.</TextUnit>
    <TextUnit id="180" loc="192">αὐτοῦ: μηκέτι τοῦδ' αὐτοπέτρου</TextUnit>
    <TextUnit id="181" loc="193">βήματος ἔξω πόδα κλίνῃς.  οὕτως;  ἅλις, ὡς ἀκούεις.  ἦ ἑσθῶ;  λέχριός γ' ἐπ' ἄκρου</TextUnit>
    <TextUnit id="182" loc="194">λᾶος βραχὺς ὀκλάσας.</TextUnit>
    <TextUnit id="183" loc="195">πάτερ, ἐμὸν τόδ': ἐν ἁσυχαίᾳ</TextUnit>
    <TextUnit id="184" loc="196">ἰώ μοί μοι.</TextUnit>
    <TextUnit id="185" loc="197">βάσει βάσιν ἅρμοσαι,</TextUnit>
    <TextUnit id="186" loc="200">γεραὸν ἐς χέρα σῶμα σὸν</TextUnit>
    <TextUnit id="187" loc="201">προκλίνας φιλίαν ἐμάν.</TextUnit>
    <TextUnit id="188" loc="202">ὤμοι δύσφρονος ἄτας.</TextUnit>
    <TextUnit id="189" loc="203">ὦ τλάμων, ὅτε νῦν χαλᾷς,</TextUnit>
    <TextUnit id="190" loc="204">αὔδασον, τίς ἔφυς βροτῶν;</TextUnit>
    <TextUnit id="191" loc="205">τίς ὁ πολύπονος ἄγει; τίν' ἂν</TextUnit>
    <TextUnit id="192" loc="206">σοῦ πατρίδ' ἐκπυθοίμαν;</TextUnit>
    <TextUnit id="193" loc="207">ὦ ξένοι,</TextUnit>
    <TextUnit id="194" loc="208">ἀπόπτολις: ἀλλὰ μὴ</TextUnit>
    <TextUnit id="195" loc="209">τί τόδ' ἀπεννέπεις, γέρον;</TextUnit>
    <TextUnit id="196" loc="210">μὴ μὴ μή μ' ἀνέρῃ τίς εἰμι,</TextUnit>
    <TextUnit id="197" loc="211">μηδ' ἐξετάσῃς πέρα ματεύων.  τί τόδ';  αἰνὰ φύσις.  αὔδα.</TextUnit>
    <TextUnit id="198" loc="212">τέκνον, ὤμοι, τί γεγώνω;</TextUnit>
    <TextUnit id="199" loc="215">τίνος εἶ σπέρματος, ὦ ξένε, φώνει, πατρόθεν.</TextUnit>
    <TextUnit id="200" loc="216">ὤμοι ἐγώ, τί πάθω, τέκνον ἐμόν;</TextUnit>
    <TextUnit id="201" loc="217">λέγ', ἐπείπερ ἐπ' ἔσχατα βαίνεις.</TextUnit>
    <TextUnit id="202" loc="218">ἀλλ' ἐρῶ: οὐ γὰρ ἔχω κατακρυφάν.</TextUnit>
    <TextUnit id="203" loc="219">μακρὰ μέλλετον, ἀλλὰ τάχυνε.  Λαί̈ου ἴστε τιν';  ὢ ἰοὺ ἰού.  τό τε Λαβδακιδᾶν γένος;  ὦ Ζεῦ.  ἄθλιον Οἰδιπόδαν;  σὺ γὰρ ὅδ' εἶ;</TextUnit>
    <TextUnit id="204" loc="220">δέος ἴσχετε μηδὲν ὅς' αὐδῶ.  ἰὼ ὢ ὤ.  δύσμορος.  ὢ ὤ.</TextUnit>
    <TextUnit id="205" loc="225">θύγατερ, τί ποτ' αὐτίκα κύρσει;</TextUnit>
    <TextUnit id="206" loc="226">ἔξω πόρσω βαίνετε χώρας.</TextUnit>
    <TextUnit id="207" loc="227">ἃ δ' ὑπέσχεο ποῖ καταθήσεις,</TextUnit>
    <TextUnit id="208" loc="228">οὐδενὶ μοιριδία τίσις ἔρχεται</TextUnit>
    <TextUnit id="209" loc="230">ἃν προπάθῃ τὸ τίνειν: ἀπάτα δ' ἀπά-</TextUnit>
    <TextUnit id="210" loc="231">ταις ἑτέραις ἑτέρα παραβαλλομέ-</TextUnit>
    <TextUnit id="211" loc="232">να πόνον, οὐ χάριν, ἀντιδίδωσιν ἔ-</TextUnit>
    <TextUnit id="212" loc="233">χειν. σὺ δὲ τῶνδ' ἑδράνων πάλιν ἔκτοπος</TextUnit>
    <TextUnit id="213" loc="234">αὖθις ἄφορμος ἐμᾶς χθονὸς ἔκθορε,</TextUnit>
    <TextUnit id="214" loc="235">μή τι πέρα χρέος</TextUnit>
    <TextUnit id="215" loc="236">ἐμᾷ πόλει προσάψῃς.</TextUnit>
    <TextUnit id="216" loc="237">ὦ ξένοι</TextUnit>
    <TextUnit id="217" loc="238">αἰδόφρονες, ἀλλ' ἐπεὶ</TextUnit>
    <TextUnit id="218" loc="239">γεραὸν πατέρα τόνδ' ἐμὸν</TextUnit>
    <TextUnit id="219" loc="240">οὐκ ἀνέτλατ', ἔργων</TextUnit>
    <TextUnit id="220" loc="240">ἀκόντων ἀί̈οντες αὐδάν,</TextUnit>
    <TextUnit id="221" loc="241">ἀλλ' ἐμὲ τὰν μελέαν, ἱκετεύομεν, ὦ ξένοι, οἰκτίραθ', ἃ</TextUnit>
    <TextUnit id="222" loc="242">πατρὸς ὑπὲρ τοὐμοῦ μόνου</TextUnit>
    <TextUnit id="223" loc="243">ἄντομαι οὐκ ἀλαοῖς προσορωμένα</TextUnit>
    <TextUnit id="224" loc="245">ὄμμα σὸν ὄμμασιν, ὥς τις ἀφ' αἵματος</TextUnit>
    <TextUnit id="225" loc="246">ὑμετέρου προφανεῖσα, τὸν ἄθλιον</TextUnit>
    <TextUnit id="226" loc="247">αἰδοῦς κῦρσαι: ἐν ὔμμι γὰρ ὡς θεῷ</TextUnit>
    <TextUnit id="227" loc="248">κείμεθα τλάμονες. ἀλλ' ἴτε, νεύσατε τὰν ἀδόκητον χάριν:</TextUnit>
    <TextUnit id="228" loc="250">πρός ς' ὅ τι σοι φίλον ἐκ σέθεν ἄντομαι,</TextUnit>
    <TextUnit id="229" loc="251">ἢ τέκνον ἢ λέχος ἢ χρέος ἢ θεός:</TextUnit>
    <TextUnit id="230" loc="252">οὐ γὰρ ἴδοις ἂν ἀθρῶν βροτὸν ὅστις ἄν,</TextUnit>
    <TextUnit id="231" loc="253">εἰ θεὸς ἄγοι,</TextUnit>
    <TextUnit id="232" loc="253b">ἐκφυγεῖν δύναιτο.</TextUnit>
    <TextUnit id="233" loc="254">ἀλλ' ἴσθι, τέκνον Οἰδίπου, σέ τ' ἐξ ἴσου</TextUnit>
    <TextUnit id="234" loc="255">οἰκτίρομεν καὶ τόνδε συμφορᾶς χάριν:</TextUnit>
    <TextUnit id="235" loc="256">τὰ δ' ἐκ θεῶν τρέμοντες οὐ σθένοιμεν ἂν</TextUnit>
    <TextUnit id="236" loc="257">φωνεῖν πέρα τῶν πρὸς σὲ νῦν εἰρημένων.</TextUnit>
    <TextUnit id="237" loc="258">τί δῆτα δόξης ἢ τί κληδόνος καλῆς</TextUnit>
    <TextUnit id="238" loc="259">μάτην ῥεούσης ὠφέλημα γίγνεται,</TextUnit>
    <TextUnit id="239" loc="260">εἰ τάς γ' ̓Αθήνας φασὶ θεοσεβεστάτας</TextUnit>
    <TextUnit id="240" loc="261">εἶναι, μόνας δὲ τὸν κακούμενον ξένον</TextUnit>
    <TextUnit id="241" loc="262">σῴζειν οἵας τε καὶ μόνας ἀρκεῖν ἔχειν;</TextUnit>
    <TextUnit id="242" loc="263">κἄμοιγε ποῦ τοῦτ' ἐστίν, οἵτινες βάθρων</TextUnit>
    <TextUnit id="243" loc="264">ἐκ τῶνδέ μ' ἐξάραντες εἶτ' ἐλαύνετε,</TextUnit>
    <TextUnit id="244" loc="265">ὄνομα μόνον δείσαντες; οὐ γὰρ δὴ τό γε</TextUnit>
    <TextUnit id="245" loc="266">σῶμ' οὐδὲ τἄργα τἄμ': ἐπεὶ τά γ' ἔργα μου</TextUnit>
    <TextUnit id="246" loc="267">πεπονθότ' ἐστὶ μᾶλλον ἢ δεδρακότα,</TextUnit>
    <TextUnit id="247" loc="268">εἴ σοι τὰ μητρὸς καὶ πατρὸς χρείη λέγειν,</TextUnit>
    <TextUnit id="248" loc="269">ὧν οὕνεκ' ἐκφοβεῖ με: τοῦτ' ἐγὼ καλῶς</TextUnit>
    <TextUnit id="249" loc="270">ἔξοιδα. καίτοι πῶς ἐγὼ κακὸς φύσιν,</TextUnit>
    <TextUnit id="250" loc="271">ὅστις παθὼν μὲν ἀντέδρων, ὥστ' εἰ φρονῶν</TextUnit>
    <TextUnit id="251" loc="272">ἔπρασσον, οὐδ' ἂν ὧδ' ἐγιγνόμην κακός;</TextUnit>
    <TextUnit id="252" loc="273">νῦν δ' οὐδὲν εἰδὼς ἱκόμην ἵν' ἱκόμην,</TextUnit>
    <TextUnit id="253" loc="274">ὑφ' ὧν δ' ἔπασχον, εἰδότων ἀπωλλύμην.</TextUnit>
    <TextUnit id="254" loc="275">ἀνθ' ὧν ἱκνοῦμαι πρὸς θεῶν ὑμᾶς, ξένοι,</TextUnit>
    <TextUnit id="255" loc="276">ὥσπερ με κἀνεστήσαθ', ὧδε σώσατε,</TextUnit>
    <TextUnit id="256" loc="277">καὶ μὴ θεοὺς τιμῶντες εἶτα τοὺς θεοὺς</TextUnit>
    <TextUnit id="257" loc="278">μοίρας ποιεῖσθε μηδαμῶς: ἡγεῖσθε δὲ</TextUnit>
    <TextUnit id="258" loc="279">βλέπειν μὲν αὐτοὺς πρὸς τὸν εὐσεβῆ βροτῶν,</TextUnit>
    <TextUnit id="259" loc="280">βλέπειν δὲ πρὸς τοὺς δυσσεβεῖς, φυγὴν δέ του</TextUnit>
    <TextUnit id="260" loc="281">μήπω γενέσθαι φωτὸς ἀνοσίου βροτῶν.</TextUnit>
    <TextUnit id="261" loc="282">ξὺν οἷς σὺ μὴ κάλυπτε τὰς εὐδαίμονας</TextUnit>
    <TextUnit id="262" loc="283">ἔργοις ̓Αθήνας ἀνοσίοις ὑπηρετῶν,</TextUnit>
    <TextUnit id="263" loc="284">ἀλλ' ὥσπερ ἔλαβες τὸν ἱκέτην ἐχέγγυον,</TextUnit>
    <TextUnit id="264" loc="285">ῥύου με κἀκφύλασσε: μηδέ μου κάρα</TextUnit>
    <TextUnit id="265" loc="286">τὸ δυσπρόσοπτον εἰσορῶν ἀτιμάσῃς,</TextUnit>
    <TextUnit id="266" loc="287">ἥκω γὰρ ἱερὸς εὐσεβής τε καὶ φέρων</TextUnit>
    <TextUnit id="267" loc="288">ὄνησιν ἀστοῖς τοῖσδ': ὅταν δ' ὁ κύριος</TextUnit>
    <TextUnit id="268" loc="289">παρῇ τις, ὑμῶν ὅστις ἐστὶν ἡγεμών,</TextUnit>
    <TextUnit id="269" loc="290">τότ' εἰσακούων πάντ' ἐπιστήσει: τὰ δὲ</TextUnit>
    <TextUnit id="270" loc="291">μεταξὺ τούτου μηδαμῶς γίγνου κακός.</TextUnit>
    <TextUnit id="271" loc="292">ταρβεῖν μέν, ὦ γεραιέ, τἀνθυμήματα</TextUnit>
    <TextUnit id="272" loc="293">πολλή 'στ' ἀνάγκη τἀπὸ σοῦ: λόγοισι γὰρ</TextUnit>
    <TextUnit id="273" loc="294">οὐκ ὠνόμασται βραχέσι: τοὺς δὲ τῆσδε γῆς</TextUnit>
    <TextUnit id="274" loc="295">ἄνακτας ἀρκεῖ ταῦτά μοι διειδέναι.</TextUnit>
    <TextUnit id="275" loc="296">καὶ ποῦ 'σθ' ὁ κραίνων τῆσδε τῆς χώρας, ξένοι;</TextUnit>
    <TextUnit id="276" loc="297">πατρῷον ἄστυ γῆς ἔχει: σκοπὸς δέ νιν,</TextUnit>
    <TextUnit id="277" loc="298">ὃς κἀμὲ δεῦρ' ἔπεμψεν, οἴχεται στελῶν.</TextUnit>
    <TextUnit id="278" loc="299">ἦ καὶ δοκεῖτε τοῦ τυφλοῦ τιν' ἐντροπὴν</TextUnit>
    <TextUnit id="279" loc="300">ἢ φροντίδ', ἕξειν, αὐτὸν ὥστ' ἐλθεῖν πέλας;</TextUnit>
    <TextUnit id="280" loc="301">καὶ κάρθ', ὅταν περ τοὔνομ' αἴσθηται τὸ σόν.</TextUnit>
    <TextUnit id="281" loc="302">τίς δ' ἔσθ' ὁ κείνῳ τοῦτο τοὔπος ἀγγελῶν;</TextUnit>
    <TextUnit id="282" loc="303">μακρὰ κέλευθος: πολλὰ δ' ἐμπόρων ἔπη</TextUnit>
    <TextUnit id="283" loc="304">φιλεῖ πλανᾶσθαι, τῶν ἐκεῖνος ἀί̈ων,</TextUnit>
    <TextUnit id="284" loc="305">θάρσει, παρέσται. πολὺ γάρ, ὦ γέρον, τὸ σὸν</TextUnit>
    <TextUnit id="285" loc="306">ὄνομα διήκει πάντας, ὥστε κεἰ βραδὺς</TextUnit>
    <TextUnit id="286" loc="307">εὕδει, κλύων σοῦ δεῦρ' ἀφίξεται ταχύς.</TextUnit>
    <TextUnit id="287" loc="308">ἀλλ' εὐτυχὴς ἵκοιτο τῇ θ' αὑτοῦ πόλει</TextUnit>
    <TextUnit id="288" loc="309">ἐμοί τε: τίς γὰρ ἐσθλὸς οὐχ αὑτῷ φίλος;</TextUnit>
    <TextUnit id="289" loc="310">ὦ Ζεῦ, τί λέξω; ποῖ φρενῶν ἔλθω, πάτερ;   τί δ' ἔστι, τέκνον ̓Αντιγόνη;   γυναῖχ' ὁρῶ</TextUnit>
    <TextUnit id="290" loc="311">στείχουσαν ἡμῶν ἆσσον, Αἰτναίας ἐπὶ</TextUnit>
    <TextUnit id="291" loc="312">πώλου βεβῶσαν: κρατὶ δ' ἡλιοστεγὴς</TextUnit>
    <TextUnit id="292" loc="313">κυνῆ πρόσωπα Θεσσαλίς νιν ἀμπέχει.</TextUnit>
    <TextUnit id="293" loc="315">τί φῶ;</TextUnit>
    <TextUnit id="294" loc="316">ἆρ' ἔστιν; ἆρ' οὐκ ἔστιν; ἢ γνώμη πλανᾷ;</TextUnit>
    <TextUnit id="295" loc="317">καὶ φημὶ κἀπόφημι κοὐκ ἔχω τί φῶ.</TextUnit>
    <TextUnit id="296" loc="318">τάλαινα.</TextUnit>
    <TextUnit id="297" loc="319">οὐκ ἔστιν ἄλλη: φαιδρὰ γοῦν ἀπ' ὀμμάτων</TextUnit>
    <TextUnit id="298" loc="320">σαίνει με προσστείχουσα: σημαίνει δ' ὅτι</TextUnit>
    <TextUnit id="299" loc="321">μόνης τόδ' ἐστὶ δῆλον ̓Ισμήνης κάρα.   πῶς εἶπας, ὦ παῖ;   παῖδα σήν, ἐμὴν δ' ὁρᾶν</TextUnit>
    <TextUnit id="300" loc="322">ὅμαιμον: αὐδῇ δ' αὐτίκ' ἔξεστιν μαθεῖν.</TextUnit>
    <TextUnit id="301" loc="323">ὦ δισσὰ πατρὸς καὶ κασιγνήτης ἐμοὶ</TextUnit>
    <TextUnit id="302" loc="325">ἥδιστα προσφωνήμαθ', ὡς ὑμᾶς μόλις</TextUnit>
    <TextUnit id="303" loc="326">εὑροῦσα λύπῃ δεύτερον μόλις βλέπω.   ὦ τέκνον, ἥκεις;   ὦ πάτερ δύσμοιρ' ὁρᾶν.   τέκνον, πέφηνας;   οὐκ ἄνευ μόχθου γέ μοι.   πρόσψαυσον, ὦ παῖ.   θιγγάνω δυοῖν ὁμοῦ.   ὦ σπέρμ' ὅμαιμον.   ὦ δυσάθλιαι τροφαί.   ἦ τῆσδε κἀμοῦ;   δυσμόρου τ' ἐμοῦ τρίτης.   τέκνον, τί δ' ἦλθες;   σῇ, πάτερ, προμηθίᾳ.   πότερα πόθοισι;   καὶ λόγων γ' αὐτάγγελος,</TextUnit>
    <TextUnit id="304" loc="327">ξὺν ᾧπερ εἶχον οἰκετῶν πιστῷ μόνῳ.</TextUnit>
    <TextUnit id="305" loc="335">οἱ δ' αὐθόμαιμοι ποῦ νεανίαι πονεῖν;</TextUnit>
    <TextUnit id="306" loc="336">εἴς' οὗπέρ εἰσι: δεινὰ τἀν κείνοις τανῦν.</TextUnit>
    <TextUnit id="307" loc="337">ὦ πάντ' ἐκείνω τοῖς ἐν Αἰγύπτῳ νόμοις</TextUnit>
    <TextUnit id="308" loc="338">φύσιν κατεικασθέντε καὶ βίου τροφάς:</TextUnit>
    <TextUnit id="309" loc="339">ἐκεῖ γὰρ οἱ μὲν ἄρσενες κατὰ στέγας</TextUnit>
    <TextUnit id="310" loc="340">θακοῦσιν ἱστουργοῦντες, αἱ δὲ σύννομοι</TextUnit>
    <TextUnit id="311" loc="341">τἄξω βίου τροφεῖα πορσύνους' ἀεί.</TextUnit>
    <TextUnit id="312" loc="342">σφῷν δ', ὦ τέκν', οὓς μὲν εἰκὸς ἦν πονεῖν τάδε,</TextUnit>
    <TextUnit id="313" loc="343">κατ' οἶκον οἰκουροῦσιν ὥστε παρθένοι,</TextUnit>
    <TextUnit id="314" loc="344">σφὼ δ' ἀντ' ἐκείνων τἀμὰ δυστήνου κακὰ</TextUnit>
    <TextUnit id="315" loc="345">ὑπερπονεῖτον. ἡ μὲν ἐξ ὅτου νέας</TextUnit>
    <TextUnit id="316" loc="346">τροφῆς ἔληξε καὶ κατίσχυσεν δέμας,</TextUnit>
    <TextUnit id="317" loc="347">ἀεὶ μεθ' ἡμῶν δύσμορος πλανωμένη</TextUnit>
    <TextUnit id="318" loc="348">γερονταγωγεῖ, πολλὰ μὲν κατ' ἀγρίαν</TextUnit>
    <TextUnit id="319" loc="349">ὕλην ἄσιτος νηλίπους τ' ἀλωμένη,</TextUnit>
    <TextUnit id="320" loc="350">πολλοῖσι δ' ὄμβροις ἡλίου τε καύμασιν</TextUnit>
    <TextUnit id="321" loc="351">μοχθοῦσα τλήμων δεύτερ' ἡγεῖται τὰ τῆς</TextUnit>
    <TextUnit id="322" loc="352">οἴκοι διαίτης, εἰ πατὴρ τροφὴν ἔχοι.</TextUnit>
    <TextUnit id="323" loc="353">σὺ δ', ὦ τέκνον, πρόσθεν μὲν ἐξίκου πατρὶ</TextUnit>
    <TextUnit id="324" loc="354">μαντεῖ' ἄγουσα πάντα, Καδμείων λάθρᾳ,</TextUnit>
    <TextUnit id="325" loc="355">ἃ τοῦδ' ἐχρήσθη σώματος, φύλαξ τέ μου</TextUnit>
    <TextUnit id="326" loc="356">πιστὴ κατέστης, γῆς ὅτ' ἐξηλαυνόμην:</TextUnit>
    <TextUnit id="327" loc="357">νῦν δ' αὖ τίν' ἥκεις μῦθον, ̓Ισμήνη, πατρὶ</TextUnit>
    <TextUnit id="328" loc="358">φέρουσα; τίς ς' ἐξῆρεν οἴκοθεν στόλος;</TextUnit>
    <TextUnit id="329" loc="359">ἥκεις γὰρ οὐ κενή γε, τοῦτ' ἐγὼ σαφῶς</TextUnit>
    <TextUnit id="330" loc="360">ἔξοιδα, μὴ οὐχὶ δεῖμ' ἐμοὶ φέρουσά τι.</TextUnit>
    <TextUnit id="331" loc="361">ἐγὼ τὰ μὲν παθήμαθ' ἅπαθον, πάτερ,</TextUnit>
    <TextUnit id="332" loc="362">ζητοῦσα τὴν σὴν ποῦ κατοικοίης τροφήν,</TextUnit>
    <TextUnit id="333" loc="363">παρεῖς' ἐάσω: δὶς γὰρ οὐχὶ βούλομαι</TextUnit>
    <TextUnit id="334" loc="364">πονοῦσά τ' ἀλγεῖν καὶ λέγους' αὖθις πάλιν.</TextUnit>
    <TextUnit id="335" loc="365">ἃ δ' ἀμφὶ τοῖν σοῖν δυσμόροιν παίδοιν κακὰ</TextUnit>
    <TextUnit id="336" loc="366">νῦν ἐστι, ταῦτα σημανοῦς' ἐλήλυθα.</TextUnit>
    <TextUnit id="337" loc="367">πρὶν μὲν γὰρ αὐτοῖς ἦν ἔρως Κρέοντί τε</TextUnit>
    <TextUnit id="338" loc="368">θρόνους ἐᾶσθαι μηδὲ χραίνεσθαι πόλιν,</TextUnit>
    <TextUnit id="339" loc="369">λόγῳ σκοποῦσι τὴν πάλαι γένους φθοράν,</TextUnit>
    <TextUnit id="340" loc="370">οἵα κατέσχε τὸν σὸν ἄθλιον δόμον:</TextUnit>
    <TextUnit id="341" loc="371">νῦν δ' ἐκ θεῶν του κἀλιτηρίου φρενὸς</TextUnit>
    <TextUnit id="342" loc="372">εἰσῆλθε τοῖν τρὶς ἀθλίοιν ἔρις κακή,</TextUnit>
    <TextUnit id="343" loc="373">ἀρχῆς λαβέσθαι καὶ κράτους τυραννικοῦ.</TextUnit>
    <TextUnit id="344" loc="374">χὠ μὲν νεάζων καὶ χρόνῳ μείων γεγὼς</TextUnit>
    <TextUnit id="345" loc="375">τὸν πρόσθε γεννηθέντα Πολυνείκη θρόνων</TextUnit>
    <TextUnit id="346" loc="376">ἀποστερίσκει, κἀξελήλακεν πάτρας.</TextUnit>
    <TextUnit id="347" loc="377">ὁ δ', ὡς καθ' ἡμᾶς ἔσθ' ὁ πληθύων λόγος,</TextUnit>
    <TextUnit id="348" loc="378">τὸ κοῖλον ̓́Αργος βὰς φυγὰς προσλαμβάνει</TextUnit>
    <TextUnit id="349" loc="379">κῆδός τε καινὸν καὶ ξυνασπιστὰς φίλους</TextUnit>
    <TextUnit id="350" loc="380">ὡς αὐτίκ' ̓́Αργος ἢ τὸ Καδμείων πέδον</TextUnit>
    <TextUnit id="351" loc="381">τιμῇ καθέξον ἢ πρὸς οὐρανὸν βιβῶν.</TextUnit>
    <TextUnit id="352" loc="382">ταῦτ' οὐκ ἀριθμός ἐστιν, ὦ πάτερ, λόγων,</TextUnit>
    <TextUnit id="353" loc="383">ἀλλ' ἔργα δεινά: τοὺς δὲ σοὺς ὅπου θεοὶ</TextUnit>
    <TextUnit id="354" loc="384">πόνους κατοικτιοῦσιν οὐκ ἔχω μαθεῖν.</TextUnit>
    <TextUnit id="355" loc="385">ἤδη γὰρ ἔσχες ἐλπίδ' ὡς ἐμοῦ θεοὺς</TextUnit>
    <TextUnit id="356" loc="386">ὤραν τιν' ἕξειν, ὥστε σωθῆναί ποτε;</TextUnit>
    <TextUnit id="357" loc="387">ἔγωγε τοῖς νὺν γ', ὦ πάτερ, μαντεύμασιν.</TextUnit>
    <TextUnit id="358" loc="388">ποίοισι τούτοις; τί δὲ τεθέσπισται, τέκνον;</TextUnit>
    <TextUnit id="359" loc="389">σὲ τοῖς ἐκεῖ ζητητὸν ἀνθρώποις ποτὲ</TextUnit>
    <TextUnit id="360" loc="390">θανόντ' ἔσεσθαι ζῶντά τ' εὐσοίας χάριν.</TextUnit>
    <TextUnit id="361" loc="391">τίς δ' ἂν τοιοῦδ' ὑπ' ἀνδρὸς εὖ πράξειεν ἄν;</TextUnit>
    <TextUnit id="362" loc="392">ἐν σοὶ τὰ κείνων φασὶ γίγνεσθαι κράτη.</TextUnit>
    <TextUnit id="363" loc="393">ὅτ' οὐκέτ' εἰμί, τηνικαῦτ' ἄρ' εἴμ' ἀνήρ;</TextUnit>
    <TextUnit id="364" loc="394">νῦν γὰρ θεοί ς' ὀρθοῦσι, πρόσθε δ' ὤλλυσαν.</TextUnit>
    <TextUnit id="365" loc="395">γέροντα δ' ὀρθοῦν φλαῦρον ὃς νέος πέσῃ.</TextUnit>
    <TextUnit id="366" loc="396">καὶ μὴν Κρέοντά γ' ἴσθι σοι τούτων χάριν</TextUnit>
    <TextUnit id="367" loc="397">ἥξοντα βαιοῦ κοὐχὶ μυρίου χρόνου.</TextUnit>
    <TextUnit id="368" loc="398">ὅπως τί δράσῃ, θύγατερ; ἑρμήνευέ μοι.</TextUnit>
    <TextUnit id="369" loc="399">ὥς ς' ἄγχι γῆς στήσωσι Καδμείας, ὅπως</TextUnit>
    <TextUnit id="370" loc="400">κρατῶσι μὲν σοῦ, γῆς δὲ μὴ 'μβαίνῃς ὅρων.</TextUnit>
    <TextUnit id="371" loc="401">ἡ δ' ὠφέλησις τίς θύρασι κειμένου;</TextUnit>
    <TextUnit id="372" loc="402">κείνοις ὁ τύμβος δυστυχῶν ὁ σὸς βαρύς.</TextUnit>
    <TextUnit id="373" loc="403">κἄνευ θεοῦ τις τοῦτό γ' ἂν γνώμῃ μάθοι.</TextUnit>
    <TextUnit id="374" loc="404">τούτου χάριν τοίνυν σε προσθέσθαι πέλας</TextUnit>
    <TextUnit id="375" loc="405">χώρας θέλουσι, μηδ' ἵν' ἂν σαυτοῦ κρατοῖς.</TextUnit>
    <TextUnit id="376" loc="406">ἦ καὶ κατασκιῶσι Θηβαίᾳ κόνει;</TextUnit>
    <TextUnit id="377" loc="407">ἀλλ' οὐκ ἐᾷ τοὔμφυλον αἷμά ς', ὦ πάτερ.</TextUnit>
    <TextUnit id="378" loc="408">οὐκ ἆρ' ἐμοῦ γε μὴ κρατήσωσίν ποτε.</TextUnit>
    <TextUnit id="379" loc="409">ἔσται ποτ' ἆρα τοῦτο Καδμείοις βάρος.</TextUnit>
    <TextUnit id="380" loc="410">ποίας φανείσης, ὦ τέκνον, συναλλαγῆς;</TextUnit>
    <TextUnit id="381" loc="411">τῆς σῆς ὑπ' ὀργῆς, σοῖς ὅταν στῶσιν τάφοις.</TextUnit>
    <TextUnit id="382" loc="412">ἃ δ' ἐννέπεις, κλύουσα τοῦ λέγεις, τέκνον;</TextUnit>
    <TextUnit id="383" loc="413">ἀνδρῶν θεωρῶν Δελφικῆς ἀφ' ἑστίας.</TextUnit>
    <TextUnit id="384" loc="414">καὶ ταῦτ' ἐφ' ἡμῖν Φοῖβος εἰρηκὼς κυρεῖ;</TextUnit>
    <TextUnit id="385" loc="415">ὥς φασιν οἱ μολόντες εἰς Θήβης πέδον.</TextUnit>
    <TextUnit id="386" loc="416">παίδων τις οὖν ἤκουσε τῶν ἐμῶν τάδε;</TextUnit>
    <TextUnit id="387" loc="417">ἄμφω γ' ὁμοίως, κἀξεπίστασθον καλῶς.</TextUnit>
    <TextUnit id="388" loc="418">κᾆθ' οἱ κάκιστοι τῶνδ' ἀκούσαντες, πάρος</TextUnit>
    <TextUnit id="389" loc="419">τοὐμοῦ πόθου προύθεντο τὴν τυραννίδα;</TextUnit>
    <TextUnit id="390" loc="420">ἀλγῶ κλύουσα ταῦτ' ἐγώ, φέρω δ' ὅμως.</TextUnit>
    <TextUnit id="391" loc="421">ἀλλ' οἱ θεοί σφιν μήτε τὴν πεπρωμένην</TextUnit>
    <TextUnit id="392" loc="422">ἔριν κατασβέσειαν, ἔν τ' ἐμοὶ τέλος</TextUnit>
    <TextUnit id="393" loc="423">αὐτοῖν γένοιτο τῆσδε τῆς μάχης πέρι,</TextUnit>
    <TextUnit id="394" loc="424">ἧς νῦν ἔχονται κἀπαναίρονται δόρυ:</TextUnit>
    <TextUnit id="395" loc="425">ὡς οὔτ' ἂν ὃς νῦν σκῆπτρα καὶ θρόνους ἔχει</TextUnit>
    <TextUnit id="396" loc="426">μείνειεν οὔτ' ἂν οὑξεληλυθὼς πάλιν</TextUnit>
    <TextUnit id="397" loc="427">ἔλθοι ποτ' αὖθις: οἵ γε τὸν φύσαντ' ἐμὲ</TextUnit>
    <TextUnit id="398" loc="428">οὕτως ἀτίμως πατρίδος ἐξωθούμενον</TextUnit>
    <TextUnit id="399" loc="429">οὐκ ἔσχον οὐδ' ἤμυναν, ἀλλ' ἀνάστατος</TextUnit>
    <TextUnit id="400" loc="430">αὐτοῖς ἐπέμφθην κἀξεκηρύχθην φυγάς.</TextUnit>
    <TextUnit id="401" loc="431">εἴποις ἂν ὡς θέλοντι τοῦτ' ἐμοὶ τότε</TextUnit>
    <TextUnit id="402" loc="432">πόλις τὸ δῶρον εἰκότως κατῄνεσεν.</TextUnit>
    <TextUnit id="403" loc="433">οὐ δῆτ', ἐπεί τοι τὴν μὲν αὐτίχ' ἡμέραν,</TextUnit>
    <TextUnit id="404" loc="434">ὁπηνίκ' ἔζει θυμός, ἥδιστον δέ μοι</TextUnit>
    <TextUnit id="405" loc="435">τὸ κατθανεῖν ἦν καὶ τὸ λευσθῆναι πέτροις,</TextUnit>
    <TextUnit id="406" loc="436">οὐδεὶς ἔρωτ' ἐς τόνδ' ἐφαίνετ' ὠφελῶν:</TextUnit>
    <TextUnit id="407" loc="437">χρόνῳ δ', ὅτ' ἤδη πᾶς ὁ μόχθος ἦν πέπων,</TextUnit>
    <TextUnit id="408" loc="438">κἀμάνθανον τὸν θυμὸν ἐκδραμόντα μοι</TextUnit>
    <TextUnit id="409" loc="439">μείζω κολαστὴν τῶν πρὶν ἡμαρτημένων,</TextUnit>
    <TextUnit id="410" loc="440">τὸ τηνίκ' ἤδη τοῦτο μὲν πόλις βίᾳ</TextUnit>
    <TextUnit id="411" loc="441">ἤλαυνέ μ' ἐκ γῆς χρόνιον, οἱ δ' ἐπωφελεῖν,</TextUnit>
    <TextUnit id="412" loc="442">οἱ τοῦ πατρός, τῷ πατρὶ δυνάμενοι, τὸ δρᾶν</TextUnit>
    <TextUnit id="413" loc="443">οὐκ ἠθέλησαν, ἀλλ' ἔπους σμικροῦ χάριν</TextUnit>
    <TextUnit id="414" loc="444">φυγάς σφιν ἔξω πτωχὸς ἠλώμην ἀεί.</TextUnit>
    <TextUnit id="415" loc="445">ἐκ ταῖνδε δ', οὔσαιν παρθένοιν, ὅσον φύσις</TextUnit>
    <TextUnit id="416" loc="446">δίδωσιν αὐταῖν, καὶ τροφὰς ἔχω βίου</TextUnit>
    <TextUnit id="417" loc="447">καὶ γῆς ἄδειαν καὶ γένους ἐπάρκεσιν:</TextUnit>
    <TextUnit id="418" loc="448">τὼ δ' ἀντὶ τοῦ φύσαντος εἱλέσθην θρόνους</TextUnit>
    <TextUnit id="419" loc="449">καὶ σκῆπτρα κραίνειν καὶ τυραννεύειν χθονός.</TextUnit>
    <TextUnit id="420" loc="450">ἀλλ' οὔ τι μὴ λάχωσι τοῦδε συμμάχου,</TextUnit>
    <TextUnit id="421" loc="451">οὐδέ σφιν ἀρχῆς τῆσδε Καδμείας ποτὲ</TextUnit>
    <TextUnit id="422" loc="452">ὄνησις ἥξει: τοῦτ' ἐγῷδα, τῆσδέ τε</TextUnit>
    <TextUnit id="423" loc="453">μαντεῖ' ἀκούων συννοῶν τε τἀξ ἐμοῦ</TextUnit>
    <TextUnit id="424" loc="454">παλαίφαθ' ἁμοὶ Φοῖβος ἤνυσέν ποτε.</TextUnit>
    <TextUnit id="425" loc="455">πρὸς ταῦτα καὶ Κρέοντα πεμπόντων ἐμοῦ</TextUnit>
    <TextUnit id="426" loc="456">μαστῆρα, κεἴ τις ἄλλος ἐν πόλει σθένει.</TextUnit>
    <TextUnit id="427" loc="457">ἐὰν γὰρ ὑμεῖς, ὦ ξένοι, θέληθ' ὁμοῦ</TextUnit>
    <TextUnit id="428" loc="458">προστάτισι ταῖς σεμναῖσι δημούχοις θεαῖς</TextUnit>
    <TextUnit id="429" loc="459">ἀλκὴν ποεῖσθαι, τῇδε τῇ πόλει μέγαν</TextUnit>
    <TextUnit id="430" loc="460">σωτῆρ' ἀρεῖσθε, τοῖς δ' ἐμοῖς ἐχθροῖς πόνους.</TextUnit>
    <TextUnit id="431" loc="461">ἐπάξιος μέν, Οἰδίπους, κατοικτίσαι,</TextUnit>
    <TextUnit id="432" loc="462">αὐτός τε παῖδές θ' αἵδ': ἐπεὶ δὲ τῆσδε γῆς</TextUnit>
    <TextUnit id="433" loc="463">σωτῆρα σαυτὸν τῷδ' ἐπεμβάλλεις λόγῳ,</TextUnit>
    <TextUnit id="434" loc="464">παραινέσαι σοι βούλομαι τὰ σύμφορα.</TextUnit>
    <TextUnit id="435" loc="465">ὦ φίλταθ', ὡς νῦν πᾶν τελοῦντι προξένει.</TextUnit>
    <TextUnit id="436" loc="466">θοῦ νῦν καθαρμὸν τῶνδε δαιμόνων, ἐφ' ἃς</TextUnit>
    <TextUnit id="437" loc="467">τὸ πρῶτον ἵκου καὶ κατέστειψας πέδον.</TextUnit>
    <TextUnit id="438" loc="468">τρόποισι ποίοις; ὦ ξένοι, διδάσκετε.</TextUnit>
    <TextUnit id="439" loc="469">πρῶτον μὲν ἱερὰς ἐξ ἀειρύτου χοὰς</TextUnit>
    <TextUnit id="440" loc="470">κρήνης ἐνεγκοῦ, δι' ὁσίων χειρῶν θιγών.</TextUnit>
    <TextUnit id="441" loc="471">ὅταν δὲ τοῦτο χεῦμ' ἀκήρατον λάβω;</TextUnit>
    <TextUnit id="442" loc="472">κρατῆρές εἰσιν, ἀνδρὸς εὔχειρος τέχνη,</TextUnit>
    <TextUnit id="443" loc="473">ὧν κρᾶτ' ἔρεψον καὶ λαβὰς ἀμφιστόμους.</TextUnit>
    <TextUnit id="444" loc="474">θαλλοῖσιν ἢ κρόκαισιν, ἢ ποίῳ τρόπῳ;</TextUnit>
    <TextUnit id="445" loc="475">οἰός γε νεαρᾶς νεοπόκῳ μαλλῷ λαβών.</TextUnit>
    <TextUnit id="446" loc="476">εἶεν: τὸ δ' ἔνθεν ποῖ τελευτῆσαί με χρή;</TextUnit>
    <TextUnit id="447" loc="477">χοὰς χέασθαι στάντα πρὸς πρώτην ἕω.</TextUnit>
    <TextUnit id="448" loc="478">ἦ τοῖσδε κρωσσοῖς οἷς λέγεις χέω τάδε;</TextUnit>
    <TextUnit id="449" loc="479">τρισσάς γε πηγάς: τὸν τελευταῖον δ' ὅλον.</TextUnit>
    <TextUnit id="450" loc="480">τοῦ τόνδε πλήσας θῶ; δίδασκε καὶ τόδε.</TextUnit>
    <TextUnit id="451" loc="481">ὕδατος, μελίσσης: μηδὲ προσφέρειν μέθυ.</TextUnit>
    <TextUnit id="452" loc="482">ὅταν δὲ τούτων γῆ μελάμφυλλος τύχῃ;</TextUnit>
    <TextUnit id="453" loc="483">τρὶς ἐννέ' αὐτῇ κλῶνας ἐξ ἀμφοῖν χεροῖν</TextUnit>
    <TextUnit id="454" loc="484">τιθεὶς ἐλαίας τάσδ' ἐπεύχεσθαι λιτάς.</TextUnit>
    <TextUnit id="455" loc="485">τούτων ἀκοῦσαι βούλομαι: μέγιστα γάρ.</TextUnit>
    <TextUnit id="456" loc="486">ὥς σφας καλοῦμεν Εὐμενίδας, ἐξ εὐμενῶν</TextUnit>
    <TextUnit id="457" loc="487">στέρνων δέχεσθαι τὸν ἱκέτην σωτήριον,</TextUnit>
    <TextUnit id="458" loc="488">αἰτοῦ σύ τ' αὐτὸς κεἴ τις ἄλλος ἀντὶ σοῦ,</TextUnit>
    <TextUnit id="459" loc="489">ἄπυστα φωνῶν μηδὲ μηκύνων βοήν:</TextUnit>
    <TextUnit id="460" loc="490">ἔπειτ' ἀφέρπειν ἄστροφος. καὶ ταῦτά σοι</TextUnit>
    <TextUnit id="461" loc="491">δράσαντι θαρσῶν ἂν παρασταίην ἐγώ:</TextUnit>
    <TextUnit id="462" loc="492">ἄλλως δὲ δειμαίνοιμ' ἄν, ὦ ξέν', ἀμφὶ σοι.</TextUnit>
    <TextUnit id="463" loc="493">ὦ παῖδε, κλύετον τῶνδε προσχώρων ξένων;</TextUnit>
    <TextUnit id="464" loc="494">ἠκούσαμέν τε χὤ τι δεῖ πρόστασσε δρᾶν.</TextUnit>
    <TextUnit id="465" loc="495">ἐμοὶ μὲν οὐχ ὁδωτά: λείπομαι γὰρ ἐν</TextUnit>
    <TextUnit id="466" loc="496">τῷ μὴ δύνασθαι μήδ' ὁρᾶν, δυοῖν κακοῖν:</TextUnit>
    <TextUnit id="467" loc="497">σφῷν δ' ἁτέρα μολοῦσα πραξάτω τάδε.</TextUnit>
    <TextUnit id="468" loc="498">ἀρκεῖν γὰρ οἶμαι κἀντὶ μυρίων μίαν</TextUnit>
    <TextUnit id="469" loc="499">ψυχὴν τάδ' ἐκτίνουσαν, ἢν εὔνους παρῇ.</TextUnit>
    <TextUnit id="470" loc="500">ἀλλ' ἐν τάχει τι πράσσετον: μόνον δέ με</TextUnit>
    <TextUnit id="471" loc="501">μὴ λείπετ': οὐ γὰρ ἂν σθένοι τοὐμὸν δέμας</TextUnit>
    <TextUnit id="472" loc="502">ἔρημον ἕρπειν οὐδ' ὑφηγητοῦ δίχα.</TextUnit>
    <TextUnit id="473" loc="503">ἀλλ' εἶμ' ἐγὼ τελοῦσα: τὸν τόπον δ' ἵνα</TextUnit>
    <TextUnit id="474" loc="504">χρῆσταί μ' ἐφευρεῖν, τοῦτο βούλομαι μαθεῖν.</TextUnit>
    <TextUnit id="475" loc="505">τοὐκεῖθεν ἄλσους, ὦ ξένη, τοῦδ': ἢν δέ του</TextUnit>
    <TextUnit id="476" loc="506">σπάνιν τιν' ἴσχῃς, ἔστ' ἔποικος ὃς φράσει.</TextUnit>
    <TextUnit id="477" loc="507">χωροῖμ' ἂν ἐς τόδ': ̓Αντιγόνη, σὺ δ' ἐνθάδε</TextUnit>
    <TextUnit id="478" loc="508">φύλασσε πατέρα τόνδε: τοῖς τεκοῦσι γὰρ</TextUnit>
    <TextUnit id="479" loc="509">οὐδ' εἰ πονεῖ τις, δεῖ πόνου μνήμην ἔχειν.</TextUnit>
    <TextUnit id="480" loc="510">δεινὸν μὲν τὸ πάλαι κείμενον ἤδη κακόν, ὦ ξεῖν', ἐπεγείρειν:</TextUnit>
    <TextUnit id="481" loc="511">ὅμως δ' ἔραμαι πυθέσθαι</TextUnit>
    <TextUnit id="482" loc="512">τί τοῦτο;</TextUnit>
    <TextUnit id="483" loc="513">τᾶς δειλαίας ἀπόρου φανείσας</TextUnit>
    <TextUnit id="484" loc="514">ἀλγηδόνος, ᾇ ξυνέστας.</TextUnit>
    <TextUnit id="485" loc="515">μὴ πρὸς ξενίας ἀνοίξῃς</TextUnit>
    <TextUnit id="486" loc="516">τᾶς σᾶς ἃ πέπονθ' ἀναιδῆ.</TextUnit>
    <TextUnit id="487" loc="517">τό τοι πολὺ καὶ μηδαμὰ λῆγον</TextUnit>
    <TextUnit id="488" loc="518">χρῄζω, ξεῖν', ὀρθὸν ἄκουσμ' ἀκοῦσαι.  ὤμοι.  στέρξον, ἱκετεύω.  φεῦ φεῦ.</TextUnit>
    <TextUnit id="489" loc="520">πείθου: κἀγὼ γὰρ ὅσον σὺ προσχρῄζεις.</TextUnit>
    <TextUnit id="490" loc="521">ἤνεγκ' οὖν κακότατ', ὦ ξένοι, ἤνεγκ' ἀέκων μέν,</TextUnit>
    <TextUnit id="491" loc="522">θεὸς ἴστω,</TextUnit>
    <TextUnit id="492" loc="523">τούτων δ' αὐθαίρετον οὐδέν.</TextUnit>
    <TextUnit id="493" loc="524">ἀλλ' ἐς τί;</TextUnit>
    <TextUnit id="494" loc="525">κακᾷ μ' εὐνᾷ πόλις οὐδὲν ἴδριν</TextUnit>
    <TextUnit id="495" loc="526">γάμων ἐνέδησεν ἄτᾳ.</TextUnit>
    <TextUnit id="496" loc="527">ἦ ματρόθεν, ὡς ἀκούω,</TextUnit>
    <TextUnit id="497" loc="528">δυσώνυμα λέκτρ' ἐπλήσω;</TextUnit>
    <TextUnit id="498" loc="529">ὤμοι θάνατος μὲν τάδ' ἀκούειν,</TextUnit>
    <TextUnit id="499" loc="530">ὦ ξεῖν': αὗται δὲ δύ' ἐξ ἐμοῦ μὲν</TextUnit>
    <TextUnit id="500" loc="531">πῶς φῄς;</TextUnit>
    <TextUnit id="501" loc="532">παῖδε, δύο δ' ἄτα</TextUnit>
    <TextUnit id="502" loc="532b">ὦ Ζεῦ.</TextUnit>
    <TextUnit id="503" loc="533">ματρὸς κοινᾶς ἀπέβλαστον ὠδῖνος.</TextUnit>
    <TextUnit id="504" loc="534">σαί τ' εἴς' ἄρ' ἀπόγονοί τε καὶ</TextUnit>
    <TextUnit id="505" loc="535">κοιναί γε πατρὸς ἀδελφεαί.  ἰώ.  ἰὼ δῆτα μυρίων γ' ἐπιστροφαὶ κακῶν.  ἔπαθες  ἔπαθον ἄλαστ' ἔχειν.  ἔρεξας  οὐκ ἔρεξα.  τί γάρ;  ἐδεξάμην</TextUnit>
    <TextUnit id="506" loc="540">δῶρον, ὃ μήποτ' ἐγὼ ταλακάρδιος</TextUnit>
    <TextUnit id="507" loc="541">ἐπωφέλησας πόλεος ἐξελέσθαι.</TextUnit>
    <TextUnit id="508" loc="542">δύστανε, τί γάρ; ἔθου φόνον</TextUnit>
    <TextUnit id="509" loc="543">τί τοῦτο; τί δ' ἐθέλεις μαθεῖν;  πατρός;  παπαῖ. δευτέραν ἔπαισας, ἐπὶ νόσῳ νόσον,  ἔκανες  ἔκανον. ἔχει δέ μοι  τί τοῦτο;  πρὸς δίκας τι.  τί γάρ;  ἐγὼ φράσω.</TextUnit>
    <TextUnit id="510" loc="544">καὶ γὰρ ἄν, οὓς ἐφόνευς', ἔμ' ἀπώλεσαν:</TextUnit>
    <TextUnit id="511" loc="545">νόμῳ δὲ καθαρός, ἄϊδρις εἰς τόδ' ἦλθον.</TextUnit>
    <TextUnit id="512" loc="546">καὶ μὴν ἄναξ ὅδ' ἡμὶν Αἰγέως γόνος</TextUnit>
    <TextUnit id="513" loc="550">Θησεὺς κατ' ὀμφὴν σὴν ἐφ' ἁστάλη πάρα.</TextUnit>
    <TextUnit id="514" loc="551">πολλῶν ἀκούων ἔν τε τῷ πάρος χρόνῳ</TextUnit>
    <TextUnit id="515" loc="552">τὰς αἱματηρὰς ὀμμάτων διαφθορὰς</TextUnit>
    <TextUnit id="516" loc="553">ἔγνωκά ς', ὦ παῖ Λαί̈ου, τανῦν θ' ὁδοῖς</TextUnit>
    <TextUnit id="517" loc="555">ἐν ταῖσδ' ἀκούων μᾶλλον ἐξεπίσταμαι.</TextUnit>
    <TextUnit id="518" loc="556">σκευή τε γάρ σε καὶ τὸ δύστηνον κάρα</TextUnit>
    <TextUnit id="519" loc="557">δηλοῦτον ἡμῖν ὄνθ' ὃς εἶ, καί ς' οἰκτίσας</TextUnit>
    <TextUnit id="520" loc="558">θέλω 'περέσθαι, δύσμορ' Οἰδίπους, τίνα</TextUnit>
    <TextUnit id="521" loc="560">πόλεως ἐπέστης προστροπὴν ἐμοῦ τ' ἔχων,</TextUnit>
    <TextUnit id="522" loc="561">αὐτός τε χἠ σὴ δύσμορος παραστάτις.</TextUnit>
    <TextUnit id="523" loc="562">δίδασκε: δεινὴν γάρ τιν' ἂν πρᾶξιν τύχοις</TextUnit>
    <TextUnit id="524" loc="563">λέξας ὁποίας ἐξαφισταίμην ἐγώ,</TextUnit>
    <TextUnit id="525" loc="564">ὃς οἶδα καὐτὸς ὡς ἐπαιδεύθην ξένος,</TextUnit>
    <TextUnit id="526" loc="565">ὥσπερ σύ, χὢς εἷς πλεῖστ' ἀνὴρ ἐπὶ ξένης</TextUnit>
    <TextUnit id="527" loc="565">ἤθλησα κινδυνεύματ' ἐν τὠμῷ κάρᾳ:</TextUnit>
    <TextUnit id="528" loc="566">ὥστε ξένον γ' ἂν οὐδέν' ὄνθ', ὥσπερ σὺ νῦν,</TextUnit>
    <TextUnit id="529" loc="567">ὑπεκτραποίμην μὴ οὐ συνεκσῴζειν: ἐπεὶ</TextUnit>
    <TextUnit id="530" loc="568">ἔξοιδ' ἀνὴρ ὢν χὤτι τῆς εἰς αὔριον</TextUnit>
    <TextUnit id="531" loc="569">οὐδὲν πλέον μοι σοῦ μέτεστιν ἡμέρας.</TextUnit>
    <TextUnit id="532" loc="570">Θησεῦ, τὸ σὸν γενναῖον ἐν σμικρῷ λόγῳ</TextUnit>
    <TextUnit id="533" loc="570">παρῆκεν, ὥστε βραχέα μοι δεῖσθαι φράσαι.</TextUnit>
    <TextUnit id="534" loc="571">σὺ γάρ μ' ὅς εἰμι κἀφ' ὅτου πατρὸς γεγὼς</TextUnit>
    <TextUnit id="535" loc="572">καὶ γῆς ὁποίας ἦλθον, εἰρηκὼς κυρεῖς:</TextUnit>
    <TextUnit id="536" loc="573">ὥστ' ἐστί μοι τὸ λοιπὸν οὐδὲν ἄλλο πλὴν</TextUnit>
    <TextUnit id="537" loc="574">εἰπεῖν ἃ χρῄζω, χὠ λόγος διοίχεται.</TextUnit>
    <TextUnit id="538" loc="575">τοῦτ' αὐτὸ νῦν δίδασχ', ὅπως ἂν ἐκμάθω.</TextUnit>
    <TextUnit id="539" loc="576">δώσων ἱκάνω τοὐμὸν ἄθλιον δέμας</TextUnit>
    <TextUnit id="540" loc="577">σοὶ δῶρον, οὐ σπουδαῖον εἰς ὄψιν: τὰ δὲ</TextUnit>
    <TextUnit id="541" loc="578">κέρδη παρ' αὐτοῦ κρείσσον' ἢ μορφὴ καλή.</TextUnit>
    <TextUnit id="542" loc="579">ποῖον δὲ κέρδος ἀξιοῖς ἥκειν φέρων;</TextUnit>
    <TextUnit id="543" loc="580">χρόνῳ μάθοις ἄν, οὐχὶ τῷ παρόντι που.</TextUnit>
    <TextUnit id="544" loc="581">ποίῳ γὰρ ἡ σὴ προσφορὰ δηλώσεται;</TextUnit>
    <TextUnit id="545" loc="582">ὅταν θάνω 'γὼ καὶ σύ μου ταφεὺς γένῃ</TextUnit>
    <TextUnit id="546" loc="583">τὰ λοίσθι' αἰτεῖ τοῦ βίου, τὰ δ' ἐν μέσῳ</TextUnit>
    <TextUnit id="547" loc="584">ἢ λῆστιν ἴσχεις ἢ δι' οὐδενὸς ποεῖ.</TextUnit>
    <TextUnit id="548" loc="585">ἐνταῦθα γάρ μοι κεῖνα συγκομίζεται.</TextUnit>
    <TextUnit id="549" loc="586">ἀλλ' ἐν βραχεῖ δὴ τήνδε μ' ἐξαιτεῖ χάριν.</TextUnit>
    <TextUnit id="550" loc="587">ὅρα γε μήν: οὐ σμικρός, οὔχ, ἁγὼν ὅδε.</TextUnit>
    <TextUnit id="551" loc="588">πότερα τὰ τῶν σῶν ἐκγόνων κἀμοῦ λέγεις;—</TextUnit>
    <TextUnit id="552" loc="589">κεῖνοι κομίζειν κεῖς' ἄναξ, χρῄζουσί με.</TextUnit>
    <TextUnit id="553" loc="590">ἀλλ' εἰ θέλοντά γ' οὐδὲ σοὶ φεύγειν καλόν.</TextUnit>
    <TextUnit id="554" loc="591">ἀλλ' οὐδ', ὅτ' αὐτὸς ἤθελον, παρίεσαν.</TextUnit>
    <TextUnit id="555" loc="592">ὦ μῶρε, θυμὸς δ' ἐν κακοῖς οὐ ξύμφορον.</TextUnit>
    <TextUnit id="556" loc="593">ὅταν μάθῃς μου, νουθέτει, τανῦν δ' ἔα.</TextUnit>
    <TextUnit id="557" loc="594">δίδασκ': ἄνευ γνώμης γὰρ οὔ με χρὴ λέγειν.</TextUnit>
    <TextUnit id="558" loc="595">πέπονθα, Θησεῦ, δεινὰ πρὸς κακοῖς κακά.</TextUnit>
    <TextUnit id="559" loc="596">ἦ τὴν παλαιὰν ξυμφορὰν γένους ἐρεῖς;</TextUnit>
    <TextUnit id="560" loc="597">οὐ δῆτ', ἐπεὶ πᾶς τοῦτό γ' ̔Ελλήνων θροεῖ.</TextUnit>
    <TextUnit id="561" loc="598">τί γὰρ τὸ μεῖζον ἢ κατ' ἄνθρωπον νοσεῖς;</TextUnit>
    <TextUnit id="562" loc="599">οὕτως ἔχει μοι. γῆς ἐμῆς ἀπηλάθην</TextUnit>
    <TextUnit id="563" loc="600">πρὸς τῶν ἐμαυτοῦ σπερμάτων: ἔστιν δέ μοι</TextUnit>
    <TextUnit id="564" loc="601">πάλιν κατελθεῖν μήποθ', ὡς πατροκτόνῳ.</TextUnit>
    <TextUnit id="565" loc="602">πῶς δῆτα ς' ἂν πεμψαίαθ', ὥστ' οἰκεῖν δίχα;</TextUnit>
    <TextUnit id="566" loc="603">τὸ θεῖον αὐτοὺς ἐξαναγκάσει στόμα.</TextUnit>
    <TextUnit id="567" loc="604">ποῖον πάθος δείσαντας ἐκ χρηστηρίων;</TextUnit>
    <TextUnit id="568" loc="605">ὅτι σφ' ἀνάγκη τῇδε πληγῆναι χθονί.</TextUnit>
    <TextUnit id="569" loc="606">καὶ πῶς γένοιτ' ἂν τἀμὰ κἀκείνων πικρά;</TextUnit>
    <TextUnit id="570" loc="607">ὦ φίλτατ' Αἰγέως παῖ, μόνοις οὐ γίγνεται</TextUnit>
    <TextUnit id="571" loc="608">θεοῖσι γῆρας οὐδὲ κατθανεῖν ποτε.</TextUnit>
    <TextUnit id="572" loc="609">τὰ δ' ἄλλα συγχεῖ πάνθ' ὁ παγκρατὴς χρόνος.</TextUnit>
    <TextUnit id="573" loc="610">φθίνει μὲν ἰσχὺς γῆς, φθίνει δὲ σώματος,</TextUnit>
    <TextUnit id="574" loc="611">θνῄσκει δὲ πίστις, βλαστάνει δ' ἀπιστία,</TextUnit>
    <TextUnit id="575" loc="612">καὶ πνεῦμα ταὐτὸν οὔποτ' οὔτ' ἐν ἀνδράσιν</TextUnit>
    <TextUnit id="576" loc="613">φίλοις βέβηκεν οὔτε πρὸς πόλιν πόλει.</TextUnit>
    <TextUnit id="577" loc="614">τοῖς μὲν γὰρ ἤδη, τοῖς δ' ἐν ὑστέρῳ χρόνῳ</TextUnit>
    <TextUnit id="578" loc="615">τὰ τερπνὰ πικρὰ γίγνεται καὖθις φίλα.</TextUnit>
    <TextUnit id="579" loc="616">καὶ ταῖσι Θήβαις εἰ τανῦν εὐημερεῖ</TextUnit>
    <TextUnit id="580" loc="617">καλῶς τὰ πρὸς σέ, μυρίας ὁ μυρίος</TextUnit>
    <TextUnit id="581" loc="618">χρόνος τεκνοῦται νύκτας ἡμέρας τ' ἰών,</TextUnit>
    <TextUnit id="582" loc="619">ἐν αἷς τὰ νῦν ξύμφωνα δεξιώματα</TextUnit>
    <TextUnit id="583" loc="620">δόρει διασκεδῶσιν ἐκ σμικροῦ λόγου:</TextUnit>
    <TextUnit id="584" loc="621">ἵν' οὑμὸς εὕδων καὶ κεκρυμμένος νέκυς</TextUnit>
    <TextUnit id="585" loc="622">ψυχρός ποτ' αὐτῶν θερμὸν αἷμα πίεται,</TextUnit>
    <TextUnit id="586" loc="623">εἰ Ζεὺς ἔτι Ζεὺς χὠ Διὸς Φοῖβος σαφής.</TextUnit>
    <TextUnit id="587" loc="624">ἀλλ' οὐ γὰρ αὐδᾶν ἡδὺ τἀκίνητ' ἔπη,</TextUnit>
    <TextUnit id="588" loc="625">ἔα μ' ἐν οἷσιν ἠρξάμην, τὸ σὸν μόνον</TextUnit>
    <TextUnit id="589" loc="626">πιστὸν φυλάσσων, κοὔποτ' Οἰδίπουν ἐρεῖς</TextUnit>
    <TextUnit id="590" loc="627">ἀχρεῖον οἰκητῆρα δέξασθαι τόπων</TextUnit>
    <TextUnit id="591" loc="628">τῶν ἐνθάδ', εἴπερ μὴ θεοὶ ψεύσουσί με.</TextUnit>
    <TextUnit id="592" loc="629">ἄναξ, πάλαι καὶ ταῦτα καὶ τοιαῦτ' ἔπη</TextUnit>
    <TextUnit id="593" loc="630">γῇ τῇδ' ὅδ' ἁνὴρ ὡς τελῶν ἐφαίνετο.</TextUnit>
    <TextUnit id="594" loc="631">τίς δῆτ' ἂν ἀνδρὸς εὐμένειαν ἐκβάλοι</TextUnit>
    <TextUnit id="595" loc="632">τοιοῦδ', ὅτῳ πρῶτον μὲν ἡ δορύξενος</TextUnit>
    <TextUnit id="596" loc="633">κοινή παρ' ἡμῖν αἰέν ἐστιν ἑστία;</TextUnit>
    <TextUnit id="597" loc="634">ἔπειτα δ' ἱκέτης δαιμόνων ἀφιγμένος</TextUnit>
    <TextUnit id="598" loc="635">γῇ τῇδε κἀμοὶ δασμὸν οὐ σμικρὸν τίνει.</TextUnit>
    <TextUnit id="599" loc="636">ἁγὼ σεβισθεὶς οὔποτ' ἐκβαλῶ χάριν</TextUnit>
    <TextUnit id="600" loc="637">τὴν τοῦδε, χώρᾳ δ' ἔμπολιν κατοικιῶ.</TextUnit>
    <TextUnit id="601" loc="638">εἰ δ' ἐνθάδ' ἡδὺ τῷ ξένῳ μίμνειν, σέ νιν</TextUnit>
    <TextUnit id="602" loc="639">τάξω φυλάσσειν, εἴτ' ἐμοῦ στείχειν μέτα,</TextUnit>
    <TextUnit id="603" loc="640">τόδ' ἡδύ, τούτων, Οἰδίπους, δίδωμί σοι</TextUnit>
    <TextUnit id="604" loc="641">κρίναντι χρῆσθαι: τῇδε γὰρ ξυνοίσομαι.</TextUnit>
    <TextUnit id="605" loc="642">ὦ Ζεῦ, διδοίης τοῖσι τοιούτοισιν εὖ.</TextUnit>
    <TextUnit id="606" loc="643">τί δῆτα χρῄζεις; ἦ δόμους στείχειν ἐμούς;</TextUnit>
    <TextUnit id="607" loc="644">εἴ μοι θέμις γ' ἦν: ἀλλ' ὁ χῶρός ἐσθ' ὅδε,</TextUnit>
    <TextUnit id="608" loc="645">ἐν ᾧ τί πράξεις; οὐ γὰρ ἀντιστήσομαι.</TextUnit>
    <TextUnit id="609" loc="646">ἐν ᾧ κρατήσω τῶν ἔμ' ἐκβεβληκότων.</TextUnit>
    <TextUnit id="610" loc="647">μέγ' ἂν λέγοις δώρημα τῆς συνουσίας.</TextUnit>
    <TextUnit id="611" loc="648">εἰ σοί γ' ἅπερ φῂς ἐμμενεῖ τελοῦντί μοι.</TextUnit>
    <TextUnit id="612" loc="649">θάρσει τὸ τοῦδέ γ' ἀνδρός: οὔ σε μὴ προδῶ.</TextUnit>
    <TextUnit id="613" loc="650">οὔτοι ς' ὑφ' ὅρκου γ' ὡς κακὸν πιστώσομαι.</TextUnit>
    <TextUnit id="614" loc="651">οὔκουν πέρα γ' ἂν οὐδὲν ἢ λόγῳ φέροις.   πῶς οὖν ποήσεις;   τοῦ μάλιστ' ὄκνος ς' ἔχει;   ἥξουσιν ἄνδρες   ἀλλὰ τοῖσδ' ἔσται μέλον.   ὅρα με λείπων   μὴ δίδασχ' ἃ χρή με δρᾶν.   ὀκνοῦντ' ἀνάγκη.   τοὐμὸν οὐκ ὀκνεῖ κέαρ.   οὐκ οἶσθ' ἀπειλὰς   οἶδ' ἐγώ σε μή τινα</TextUnit>
    <TextUnit id="615" loc="652">ἐνθένδ' ἀπάξοντ' ἄνδρα πρὸς βίαν ἐμοῦ.</TextUnit>
    <TextUnit id="616" loc="653">πολλαὶ δ' ἀπειλαὶ πολλὰ δὴ μάτην ἔπη</TextUnit>
    <TextUnit id="617" loc="654">θυμῷ κατηπείλησαν, ἀλλ' ὁ νοῦς ὅταν</TextUnit>
    <TextUnit id="618" loc="660">αὑτοῦ γένηται, φροῦδα τἀπειλήματα.</TextUnit>
    <TextUnit id="619" loc="661">κείνοις δ' ἴσως κεἰ δείν' ἐπερρώσθη λέγειν</TextUnit>
    <TextUnit id="620" loc="662">τῆς σῆς ἀγωγῆς, οἶδ' ἐγώ, φανήσεται</TextUnit>
    <TextUnit id="621" loc="663">μακρὸν τὸ δεῦρο πέλαγος οὐδὲ πλώσιμον.</TextUnit>
    <TextUnit id="622" loc="664">θαρσεῖν μὲν οὖν ἔγωγε κἂν ἐμῆς ἄνευ</TextUnit>
    <TextUnit id="623" loc="665">γνώμης ἐπαινῶ, Φοῖβος εἰ προὔπεμψέ σε:</TextUnit>
    <TextUnit id="624" loc="666">ὅμως δὲ κἀμοῦ μὴ παρόντος οἶδ' ὅτι</TextUnit>
    <TextUnit id="625" loc="667">τοὐμὸν φυλάξει ς' ὄνομα μὴ πάσχειν κακῶς.</TextUnit>
    <TextUnit id="626" loc="668">εὐίππου, ξένε, τᾶσδε χώρας</TextUnit>
    <TextUnit id="627" loc="669">ἵκου τὰ κράτιστα γᾶς ἔπαυλα,</TextUnit>
    <TextUnit id="628" loc="670">τὸν ἀργῆτα Κολωνόν, ἔνθ'</TextUnit>
    <TextUnit id="629" loc="671">ἁ λίγεια μινύρεται</TextUnit>
    <TextUnit id="630" loc="672">θαμίζουσα μάλιστ' ἀηδὼν</TextUnit>
    <TextUnit id="631" loc="673">χλωραῖς ὑπὸ βάσσαις,</TextUnit>
    <TextUnit id="632" loc="674">τὸν οἰνωπὸν ἔχουσα κισσὸν</TextUnit>
    <TextUnit id="633" loc="675">καὶ τὰν ἄβατον θεοῦ</TextUnit>
    <TextUnit id="634" loc="676">φυλλάδα μυριόκαρπον ἀνήλιον</TextUnit>
    <TextUnit id="635" loc="677">ἀνήνεμόν τε πάντων</TextUnit>
    <TextUnit id="636" loc="678">χειμώνων: ἵν' ὁ βακχιώτας</TextUnit>
    <TextUnit id="637" loc="679">ἀεὶ Διόνυσος ἐμβατεύει</TextUnit>
    <TextUnit id="638" loc="680">θεαῖς ἀμφιπολῶν τιθήναις.</TextUnit>
    <TextUnit id="639" loc="681">θάλλει δ' οὐρανίας ὑπ' ἄχνας</TextUnit>
    <TextUnit id="640" loc="682">ὁ καλλίβοτρυς κατ' ἦμαρ ἀεὶ</TextUnit>
    <TextUnit id="641" loc="683">νάρκισσος, μεγάλαιν θεαῖν</TextUnit>
    <TextUnit id="642" loc="684">ἀρχαῖον στεφάνωμ', ὅ τε</TextUnit>
    <TextUnit id="643" loc="685">χρυσαυγὴς κρόκος: οὐδ' ἄϋπνοι</TextUnit>
    <TextUnit id="644" loc="686">κρῆναι μινύθουσιν</TextUnit>
    <TextUnit id="645" loc="687">Κηφισοῦ νομάδες ῥεέθρων,</TextUnit>
    <TextUnit id="646" loc="688">ἀλλ' αἰὲν ἐπ' ἤματι</TextUnit>
    <TextUnit id="647" loc="689">ὠκυτόκος πεδίων ἐπινίσσεται</TextUnit>
    <TextUnit id="648" loc="690">ἀκηράτῳ σὺν ὄμβρῳ</TextUnit>
    <TextUnit id="649" loc="691">στερνούχου χθονός: οὐδὲ Μουσᾶν</TextUnit>
    <TextUnit id="650" loc="692">χοροί νιν ἀπεστύγησαν οὐδ' ἁ</TextUnit>
    <TextUnit id="651" loc="693">χρυσάνιος ̓Αφροδίτα.</TextUnit>
    <TextUnit id="652" loc="695">ἔστιν δ' οἷον ἐγὼ γᾶς ̓Ασίας οὐκ ἐπακούω</TextUnit>
    <TextUnit id="653" loc="696">οὐδ' ἐν τᾷ μεγάλᾳ Δωρίδι νάσῳ Πέλοπος πώποτε βλαστὸν</TextUnit>
    <TextUnit id="654" loc="697">φύτευμ' ἀχείρωτον αὐτόποιον,</TextUnit>
    <TextUnit id="655" loc="698">ἐγχέων φόβημα δαί̈ων,</TextUnit>
    <TextUnit id="656" loc="700">ὃ τᾷδε θάλλει μέγιστα χώρᾳ,</TextUnit>
    <TextUnit id="657" loc="701">γλαυκᾶς παιδοτρόφου φύλλον ἐλαίας:</TextUnit>
    <TextUnit id="658" loc="702">τὸ μέν τις οὐ νεαρὸς οὐδὲ γήρᾳ</TextUnit>
    <TextUnit id="659" loc="703">συνναίων ἁλιώσει χερὶ πέρσας: ὁ γὰρ αἰὲν ὁρῶν κύκλος</TextUnit>
    <TextUnit id="660" loc="705">λεύσσει νιν μορίου Διὸς</TextUnit>
    <TextUnit id="661" loc="706">χἀ γλαυκῶπις ̓Αθάνα.</TextUnit>
    <TextUnit id="662" loc="707">ἄλλον δ' αἶνον ἔχω ματροπόλει τᾷδε κράτιστον</TextUnit>
    <TextUnit id="663" loc="710">δῶρον τοῦ μεγάλου δαίμονος, εἰπεῖν, χθονὸς αὔχημα μέγιστον,</TextUnit>
    <TextUnit id="664" loc="711">εὔιππον, εὔπωλον, εὐθάλασσον.</TextUnit>
    <TextUnit id="665" loc="712">ὦ παῖ Κρόνου, σὺ γάρ νιν εἰς</TextUnit>
    <TextUnit id="666" loc="713">τόδ' εἷσας αὔχημ', ἄναξ Ποσειδάν,</TextUnit>
    <TextUnit id="667" loc="715">ἵπποισιν τὸν ἀκεστῆρα χαλινὸν</TextUnit>
    <TextUnit id="668" loc="716">πρώταισι ταῖσδε κτίσας ἀγυιαῖς.</TextUnit>
    <TextUnit id="669" loc="717">ἁ δ' εὐήρετμος ἔκπαγλ' ἁλία χερσὶ παραπτομένα πλάτα</TextUnit>
    <TextUnit id="670" loc="718">θρῴσκει, τῶν ἑκατομπόδων</TextUnit>
    <TextUnit id="671" loc="719">Νηρῄδων ἀκόλουθος.</TextUnit>
    <TextUnit id="672" loc="720">ὦ πλεῖστ' ἐπαίνοις εὐλογούμενον πέδον,</TextUnit>
    <TextUnit id="673" loc="721">νῦν σὸν τὰ λαμπρὰ ταῦτα δὴ φαίνειν ἔπη.   τί δ' ἔστιν, ὦ παῖ, καινόν;   ἆσσον ἔρχεται</TextUnit>
    <TextUnit id="674" loc="722">Κρέων ὅδ' ἡμῖν οὐκ ἄνευ πομπῶν, πάτερ.</TextUnit>
    <TextUnit id="675" loc="723">ὦ φίλτατοι γέροντες, ἐξ ὑμῶν ἐμοὶ</TextUnit>
    <TextUnit id="676" loc="725">φαίνοιτ' ἂν ἤδη τέρμα τῆς σωτηρίας.</TextUnit>
    <TextUnit id="677" loc="726">θάρσει, παρέσται: καὶ γὰρ εἰ γέρων ἐγώ,</TextUnit>
    <TextUnit id="678" loc="727">τὸ τῆσδε χώρας οὐ γεγήρακεν σθένος.</TextUnit>
    <TextUnit id="679" loc="728">ἄνδρες χθονὸς τῆσδ' εὐγενεῖς οἰκήτορες,</TextUnit>
    <TextUnit id="680" loc="729">ὁρῶ τιν' ὑμᾶς ὀμμάτων εἰληφότας</TextUnit>
    <TextUnit id="681" loc="730">φόβον νεώρη τῆς ἐμῆς ἐπεισόδου,</TextUnit>
    <TextUnit id="682" loc="731">ὃν μήτ' ὀκνεῖτε μήτ' ἀφῆτ' ἔπος κακόν.</TextUnit>
    <TextUnit id="683" loc="732">ἥκω γὰρ οὐχ ὡς δρᾶν τι βουληθείς, ἐπεὶ</TextUnit>
    <TextUnit id="684" loc="733">γέρων μέν εἰμι, πρὸς πόλιν δ' ἐπίσταμαι</TextUnit>
    <TextUnit id="685" loc="734">σθένουσαν ἥκων, εἴ τιν' ̔Ελλάδος, μέγα.</TextUnit>
    <TextUnit id="686" loc="735">ἀλλ' ἄνδρα τόνδε τηλικόσδ' ἀπεστάλην</TextUnit>
    <TextUnit id="687" loc="736">πείσων ἕπεσθαι πρὸς τὸ Καδμείων πέδον,</TextUnit>
    <TextUnit id="688" loc="737">οὐκ ἐξ ἑνὸς στείλαντος, ἀλλ' ἀνδρῶν ὑπὸ</TextUnit>
    <TextUnit id="689" loc="738">πάντων κελευσθείς, οὕνεχ' ἧκέ μοι γένει</TextUnit>
    <TextUnit id="690" loc="739">τὰ τοῦδε πενθεῖν πήματ' εἰς πλεῖστον πόλεως.</TextUnit>
    <TextUnit id="691" loc="740">ἀλλ' ὦ ταλαίπωρ' Οἰδίπους, κλύων ἐμοῦ</TextUnit>
    <TextUnit id="692" loc="741">ἱκοῦ πρὸς οἴκους. πᾶς σε Καδμείων λεὼς</TextUnit>
    <TextUnit id="693" loc="742">καλεῖ δικαίως, ἐκ δὲ τῶν μάλιστ' ἐγώ,</TextUnit>
    <TextUnit id="694" loc="743">ὅσῳπερ, εἰ μὴ πλεῖστον ἀνθρώπων ἔφυν</TextUnit>
    <TextUnit id="695" loc="744">κάκιστος, ἀλγῶ τοῖσι σοῖς κακοῖς, γέρον,</TextUnit>
    <TextUnit id="696" loc="745">ὁρῶν σε τὸν δύστηνον ὄντα μὲν ξένον,</TextUnit>
    <TextUnit id="697" loc="746">ἀεὶ δ' ἀλήτην κἀπὶ προσπόλου μιᾶς</TextUnit>
    <TextUnit id="698" loc="747">βιοστερῆ χωροῦντα: τὴν ἐγὼ τάλας</TextUnit>
    <TextUnit id="699" loc="748">οὐκ ἄν ποτ' ἐς τοσοῦτον αἰκίας πεσεῖν</TextUnit>
    <TextUnit id="700" loc="749">ἔδοξ', ὅσον πέπτωκεν ἥδε δύσμορος,</TextUnit>
    <TextUnit id="701" loc="750">ἀεί σε κηδεύουσα καὶ τὸ σὸν κάρα</TextUnit>
    <TextUnit id="702" loc="751">πτωχῷ διαίτῃ, τηλικοῦτος, οὐ γάμων</TextUnit>
    <TextUnit id="703" loc="752">ἔμπειρος, ἀλλὰ τοὐπιόντος ἁρπάσαι.</TextUnit>
    <TextUnit id="704" loc="753">ἆρ' ἄθλιον τοὔνειδος, ὦ τάλας ἐγώ,</TextUnit>
    <TextUnit id="705" loc="754">ὠνείδις' εἰς σὲ κἀμὲ καὶ τὸ πᾶν γένος;</TextUnit>
    <TextUnit id="706" loc="755">ἀλλ' οὐ γὰρ ἔστι τἀμφανῆ κρύπτειν, σύ νιν</TextUnit>
    <TextUnit id="707" loc="756">πρὸς θεῶν πατρῴων, Οἰδίπους, πεισθεὶς ἐμοὶ</TextUnit>
    <TextUnit id="708" loc="757">κρύψον, θελήσας ἄστυ καὶ δόμους μολεῖν</TextUnit>
    <TextUnit id="709" loc="758">τοὺς σοὺς πατρῴους, τήνδε τὴν πόλιν φίλως</TextUnit>
    <TextUnit id="710" loc="759">εἰπών: ἐπαξία γάρ: ἡ δ' οἴκοι πλέον</TextUnit>
    <TextUnit id="711" loc="760">δίκῃ σέβοιτ' ἄν, οὖσα σὴ πάλαι τροφός.</TextUnit>
    <TextUnit id="712" loc="761">ὦ πάντα τολμῶν κἀπὸ παντὸς ἂν φέρων</TextUnit>
    <TextUnit id="713" loc="762">λόγου δικαίου μηχάνημα ποικίλον,</TextUnit>
    <TextUnit id="714" loc="763">τί ταῦτα πειρᾷ κἀμὲ δεύτερον θέλεις</TextUnit>
    <TextUnit id="715" loc="764">ἑλεῖν ἐν οἷς μάλιστ' ἂν ἀλγοίην ἁλούς;</TextUnit>
    <TextUnit id="716" loc="765">πρόσθεν τε γάρ με τοῖσιν οἰκείοις κακοῖς</TextUnit>
    <TextUnit id="717" loc="766">νοσοῦνθ', ὅτ' ἦν μοι τέρψις ἐκπεσεῖν χθονός,</TextUnit>
    <TextUnit id="718" loc="767">οὐκ ἤθελες θέλοντι προσθέσθαι χάριν:</TextUnit>
    <TextUnit id="719" loc="768">ἀλλ' ἡνίκ' ἤδη μεστὸς ἦ θυμούμενος</TextUnit>
    <TextUnit id="720" loc="769">καὶ τοὐν δόμοισιν ἦν διαιτᾶσθαι γλυκύ,</TextUnit>
    <TextUnit id="721" loc="770">τότ' ἐξεώθεις κἀξέβαλλες, οὐδέ σοι</TextUnit>
    <TextUnit id="722" loc="771">τὸ συγγενὲς τοῦτ' οὐδαμῶς τότ' ἦν φίλον:</TextUnit>
    <TextUnit id="723" loc="772">νῦν τ' αὖθις ἡνίκ' εἰσορᾷς πόλιν τέ μοι</TextUnit>
    <TextUnit id="724" loc="773">ξυνοῦσαν εὔνουν τήνδε καὶ γένος τὸ πᾶν,</TextUnit>
    <TextUnit id="725" loc="774">πειρᾷ μετασπᾶν, σκληρὰ μαλθακῶς λέγων.</TextUnit>
    <TextUnit id="726" loc="775">καίτοι τίς αὕτη τέρψις ἄκοντας φιλεῖν;</TextUnit>
    <TextUnit id="727" loc="776">ὥσπερ τις εἴ σοι λιπαροῦντι μὲν τυχεῖν</TextUnit>
    <TextUnit id="728" loc="777">μηδὲν διδοίη μηδ' ἐπαρκέσαι θέλοι,</TextUnit>
    <TextUnit id="729" loc="778">πλήρη δ' ἔχοντι θυμὸν ὧν χρῄζοις, τότε</TextUnit>
    <TextUnit id="730" loc="779">δωροῖθ', ὅτ' οὐδὲν ἡ χάρις χάριν φέροι:</TextUnit>
    <TextUnit id="731" loc="780">ἆρ' ἂν ματαίου τῆσδ' ἂν ἡδονῆς τύχοις;</TextUnit>
    <TextUnit id="732" loc="781">τοιαῦτα μέντοι καὶ σὺ προσφέρεις ἐμοί,</TextUnit>
    <TextUnit id="733" loc="782">λόγῳ μὲν ἐσθλά. τοῖσι δ' ἔργοισιν κακά.</TextUnit>
    <TextUnit id="734" loc="783">φράσω δὲ καὶ τοῖσδ', ὥς σε δηλώσω κακόν.</TextUnit>
    <TextUnit id="735" loc="784">ἥκεις ἔμ' ἄξων, οὐχ' ἵν' ἐς δόμους ἄγῃς,</TextUnit>
    <TextUnit id="736" loc="785">ἀλλ' ὡς πάραυλον οἰκίσῃς, πόλις δέ σοι</TextUnit>
    <TextUnit id="737" loc="786">κακῶν ἄνατος τῆσδ' ἀπαλλαχθῇ χθονός.</TextUnit>
    <TextUnit id="738" loc="787">οὐκ ἔστι σοι ταῦτ', ἀλλά σοι τάδ' ἔστ', ἐκεῖ</TextUnit>
    <TextUnit id="739" loc="788">χώρας ἀλάστωρ οὑμὸς ἐνναίων ἀεί:</TextUnit>
    <TextUnit id="740" loc="789">ἔστιν δὲ παισὶ τοῖς ἐμοῖσι τῆς ἐμῆς</TextUnit>
    <TextUnit id="741" loc="790">χθονὸς λαχεῖν τοσοῦτον, ἐνθανεῖν μόνον.</TextUnit>
    <TextUnit id="742" loc="791">ἆρ' οὐκ ἄμεινον ἢ σὺ τἀν Θήβαις φρονῶ;</TextUnit>
    <TextUnit id="743" loc="792">πολλῷ γ', ὅσῳπερ κἀκ σαφεστέρων κλύω,</TextUnit>
    <TextUnit id="744" loc="793">Φοίβου τε καὐτοῦ Ζηνός, ὃς κείνου πατήρ.</TextUnit>
    <TextUnit id="745" loc="794">τὸ σὸν δ' ἀφῖκται δεῦρ' ὑπόβλητον στόμα,</TextUnit>
    <TextUnit id="746" loc="795">πολλὴν ἔχον στόμωσιν: ἐν δὲ τῷ λέγειν</TextUnit>
    <TextUnit id="747" loc="796">κάκ' ἂν λάβοις τὰ πλείον' ἢ σωτήρια.</TextUnit>
    <TextUnit id="748" loc="797">ἀλλ' οἶδα γάρ σε ταῦτα μὴ τείθων, ἴθι:</TextUnit>
    <TextUnit id="749" loc="798">ἡμᾶς δ' ἔα ζῆν ἐνθάδ': οὐ γὰρ ἂν κακῶς</TextUnit>
    <TextUnit id="750" loc="799">οὐδ' ὧδ' ἔχοντες ζῷμεν, εἰ τερποίμεθα.</TextUnit>
    <TextUnit id="751" loc="800">πότερα νομίζεις δυστυχεῖν ἔμ' ἐς τὰ σά,</TextUnit>
    <TextUnit id="752" loc="801">ἤ ς' εἰς τὰ σαυτοῦ μᾶλλον, ἐς τῷ νῦν λόγῳ;</TextUnit>
    <TextUnit id="753" loc="802">ἐμοὶ μέν ἐσθ' ἥδιστον, εἰ σὺ μήτ' ἐμὲ</TextUnit>
    <TextUnit id="754" loc="803">πείθειν οἷός τ' εἶ μήτε τούσδε τοὺς πέλας.</TextUnit>
    <TextUnit id="755" loc="804">ὦ δύσμορ', οὐδὲ τῷ χρόνῳ φύσας φανεῖ</TextUnit>
    <TextUnit id="756" loc="805">φρένας ποτ' ἀλλὰ λῦμα τῷ γήρᾳ τρέφει;</TextUnit>
    <TextUnit id="757" loc="806">γλώσσῃ σὺ δεινός: ἄνδρα δ' οὐδέν' οἶδ' ἐγὼ</TextUnit>
    <TextUnit id="758" loc="807">δίκαιον ὅστις ἐξ ἅπαντος εὖ λέγει.</TextUnit>
    <TextUnit id="759" loc="808">χωρὶς τό τ' εἰπεῖν πολλὰ καὶ τὰ καίρια.</TextUnit>
    <TextUnit id="760" loc="809">ὡς δὴ σὺ βραχέα, ταῦτα δ' ἐν καιρῷ λέγεις.</TextUnit>
    <TextUnit id="761" loc="810">οὐ δῆθ' ὅτῳ γε νοῦς ἴσος καὶ σοὶ πάρα.</TextUnit>
    <TextUnit id="762" loc="811">ἄπελθ', ἐρῶ γὰρ καὶ πρὸ τῶνδε, μηδέ με</TextUnit>
    <TextUnit id="763" loc="812">φύλασς' ἐφορμῶν ἔνθα χρὴ ναίειν ἐμέ.</TextUnit>
    <TextUnit id="764" loc="813">μαρτύρομαι τούσδ', οὐ σέ: πρὸς δὲ τοὺς φίλους</TextUnit>
    <TextUnit id="765" loc="814">οἷ' ἀνταμείβει ῥήματ', ἤν ς' ἕλω ποτέ</TextUnit>
    <TextUnit id="766" loc="815">τίς δ' ἄν με τῶνδε συμμάχων ἕλοι βίᾳ;</TextUnit>
    <TextUnit id="767" loc="816">ἦ μὴν σὺ κἄνευ τοῦδε λυπηθεὶς ἔσει.</TextUnit>
    <TextUnit id="768" loc="817">ποίῳ σὺν ἔργῳ τοῦτ' ἀπειλήσας ἔχεις;</TextUnit>
    <TextUnit id="769" loc="818">παίδοιν δυοῖν σοι τὴν μὲν ἀρτίως ἐγὼ</TextUnit>
    <TextUnit id="770" loc="819">ξυναρπάσας ἔπεμψα, τὴν δ' ἄξω τάχα.   οἴμοι.   τάχ' ἕξεις μᾶλλον οἰμώζειν τάδε.   τὴν παῖδ' ἔχεις μου;   τήνδε τ' οὐ μακροῦ χρόνου.</TextUnit>
    <TextUnit id="771" loc="820">ἰὼ ξένοι, τί δράσετ'; ἦ προδώσετε,</TextUnit>
    <TextUnit id="772" loc="821">κοὐκ ἐξελᾶτε τὸν ἀσεβῆ τῆσδε χθονός;</TextUnit>
    <TextUnit id="773" loc="822">χώρει, ξέν', ἔξω θᾶσσον. οὔτε γὰρ τὰ νῦν</TextUnit>
    <TextUnit id="774" loc="825">δίκαια πράσσεις οὔθ' ἃ πρόσθεν εἴργασαι.</TextUnit>
    <TextUnit id="775" loc="826">ὑμῖν ἂν εἴη τήνδε καιρὸς ἐξάγειν</TextUnit>
    <TextUnit id="776" loc="827">ἄκουσαν, εἰ θέλουσα μὴ πορεύεται.</TextUnit>
    <TextUnit id="777" loc="828">οἴμοι τάλαινα, ποῖ φύγω; ποίαν λάβω θεῶν ἄρηξιν ἢ βροτῶν;   τί δρᾷς, ξένε;</TextUnit>
    <TextUnit id="778" loc="830">οὐχ ἅψομαι τοῦδ' ἀνδρός, ἀλλὰ τῆς ἐμῆς.   ὦ γῆς ἄνακτες.   ὦ ξέν', οὐ δίκαια δρᾷς.   δίκαια.   πῶς δίκαια;   τοὺς ἐμοὺς ἄγω.</TextUnit>
    <TextUnit id="779" loc="831">ἰὼ πόλις.</TextUnit>
    <TextUnit id="780" loc="835">τί δρᾷς, ὦ ξέν'; οὐκ ἀφήσεις; τάχ' εἰς βάσανον εἶ χερῶν.   εἴργου.   σοῦ μὲν οὔ, τάδε γε μωμένου.</TextUnit>
    <TextUnit id="781" loc="836">πόλει μαχεῖ γάρ, εἴ τι πημανεῖς ἐμέ.   οὐκ ἠγόρευον ταῦτ' ἐγώ;   μέθες χεροῖν τὴν παῖδα θᾶσσον.   μὴ 'πίτασς' ἃ μὴ κρατεῖς.   χαλᾶν λέγω σοι.   σοὶ δ' ἔγωγ' ὁδοιπορεῖν.</TextUnit>
    <TextUnit id="782" loc="837">πρόβαθ' ὧδε, βᾶτε βᾶτ', ἔντοποι:</TextUnit>
    <TextUnit id="783" loc="838">πόλις ἐναίρεται, πόλις ἐμά, σθένει: πρόβαθ' ὧδέ μοι.</TextUnit>
    <TextUnit id="784" loc="839">ἀφέλκομαι δύστηνος, ὦ ξένοι ξένοι.   ποῦ, τέκνον, εἴ μοι;   πρὸς βίαν πορεύομαι.   ὄρεξον, ὦ παῖ, χεῖρας.   ἀλλ' οὐδὲν σθένω.   οὐκ ἄξεθ' ὑμεῖς;   ὦ τάλας ἐγώ, τάλας.</TextUnit>
    <TextUnit id="785" loc="840">οὔκουν ποτ' ἐκ τούτοιν γε μὴ σκήπτροιν ἔτι</TextUnit>
    <TextUnit id="786" loc="841">ὁδοιπορήσῃς: ἀλλ' ἐπεὶ νικᾶν θέλεις</TextUnit>
    <TextUnit id="787" loc="850">πατρίδα τε τὴν σὴν καὶ φίλους, ὑφ' ὧν ἐγὼ</TextUnit>
    <TextUnit id="788" loc="851">ταχθεὶς τάδ' ἔρδω, καὶ τύραννος ὢν ὅμως,</TextUnit>
    <TextUnit id="789" loc="852">νίκα. χρόνῳ γάρ, οἶδ' ἐγώ, γνώσει τάδε,</TextUnit>
    <TextUnit id="790" loc="853">ὁθούνεκ' αὐτὸς αὑτὸν οὔτε νῦν καλὰ</TextUnit>
    <TextUnit id="791" loc="854">δρᾷς οὔτε πρόσθεν εἰργάσω βίᾳ φίλων,</TextUnit>
    <TextUnit id="792" loc="855">ὀργῇ χάριν δούς, ἥ ς' ἀεὶ λυμαίνεται.   ἐπίσχες αὐτοῦ, ξεῖνε.   μὴ ψαύειν λέγω.</TextUnit>
    <TextUnit id="793" loc="856">οὔτοι ς' ἀφήσω, τῶνδέ γ' ἐστερημένος.</TextUnit>
    <TextUnit id="794" loc="857">καὶ μεῖζον ἆρα ῥύσιον πόλει τάχα</TextUnit>
    <TextUnit id="795" loc="858">θήσεις: ἐφάψομαι γὰρ οὐ ταύταιν μόναιν.   ἀλλ' ἐς τί τρέψει;   τόνδ' ἀπάξομαι λαβών.   δεινὸν λέγοις ἄν.   τοῦτο νῦν πεπράξεται.</TextUnit>
    <TextUnit id="796" loc="859">ἢν μή ς' ὁ κραίνων τῆσδε γῆς ἀπειργάθῃ.</TextUnit>
    <TextUnit id="797" loc="860">ὦ φθέγμ' ἀναιδές, ἦ σὺ γὰρ ψαύσεις ἐμοῦ;   αὐδῶ σιωπᾶν.   μὴ γὰρ αἵδε δαίμονες</TextUnit>
    <TextUnit id="798" loc="865">θεῖέν μ' ἄφωνον τῆσδε τῆς ἀρᾶς ἔτι,</TextUnit>
    <TextUnit id="799" loc="866">ὅς μ', ὦ κάκιστε, ψιλὸν ὄμμ' ἀποσπάσας</TextUnit>
    <TextUnit id="800" loc="867">πρὸς ὄμμασιν τοῖς πρόσθεν ἐξοίχει βίᾳ.</TextUnit>
    <TextUnit id="801" loc="868">τοιγὰρ σέ τ' αὐτὸν καὶ γένος τὸ σὸν θεῶν</TextUnit>
    <TextUnit id="802" loc="869">ὁ πάντα λεύσσων ̔́Ηλιος δοίη βίον</TextUnit>
    <TextUnit id="803" loc="870">τοιοῦτον οἷον κἀμὲ γηρᾶναί ποτε.</TextUnit>
    <TextUnit id="804" loc="871">ὁρᾶτε ταῦτα, τῆσδε γῆς ἐγχώριοι;</TextUnit>
    <TextUnit id="805" loc="872">ὁρῶσι κἀμὲ καὶ σέ, καὶ φρονοῦς' ὅτι</TextUnit>
    <TextUnit id="806" loc="873">ἔργοις πεπονθὼς ῥήμασίν ς' ἀμύνομαι.</TextUnit>
    <TextUnit id="807" loc="874">οὔτοι καθέξω θυμόν, ἀλλ' ἄξω βίᾳ</TextUnit>
    <TextUnit id="808" loc="875">κεἰ μοῦνός εἰμι τόνδε καὶ χρόνῳ βραδύς.</TextUnit>
    <TextUnit id="809" loc="876">ἰὼ τάλας.</TextUnit>
    <TextUnit id="810" loc="877">ὅσον λῆμ' ἔχων ἀφίκου, ξέν', εἰ τάδε δοκεῖς τελεῖν.   δοκῶ.   τάνδ' ἄρ' οὐκέτι νεμῶ πόλιν.</TextUnit>
    <TextUnit id="811" loc="880">τοῖς τοι δικαίοις χὠ βραχὺς νικᾷ μέγαν.   ἀκούεθ' οἷα φθέγγεται;   τά γ' οὐ τελεῖ. ἴστω μέγας Ζεύς.   Ζεύς γ' ἂν εἰδείη, σὺ δ' οὔ.   ἆρ' οὐχ ὕβρις τάδ';   ὕβρις, ἀλλ' ἀνεκτέα.</TextUnit>
    <TextUnit id="812" loc="881">ἰὼ πᾶς λεώς, ἰὼ γᾶς πρόμοι,</TextUnit>
    <TextUnit id="813" loc="885">μόλετε σὺν τάχει, μόλετ', ἐπεὶ πέραν περῶς' οἵδε δή.</TextUnit>
    <TextUnit id="814" loc="886">τίς ποθ' ἡ βοή; τί τοὔργον; ἐκ τίνος φόβου ποτὲ</TextUnit>
    <TextUnit id="815" loc="887">βουθυτοῦντά μ' ἀμφὶ βωμὸν ἔσχετ' ἐναλίῳ θεῷ</TextUnit>
    <TextUnit id="816" loc="888">τοῦδ' ἐπιστάτῃ Κολωνοῦ; λέξαθ', ὡς εἰδῶ τὸ πᾶν,</TextUnit>
    <TextUnit id="817" loc="890">οὗ χάριν δεῦρ' ᾖξα θᾶσσον ἢ καθ' ἡδονὴν ποδός.</TextUnit>
    <TextUnit id="818" loc="891">ὦ φίλτατ', ἔγνων γὰρ τὸ προσφώνημά σου,</TextUnit>
    <TextUnit id="819" loc="892">πέπονθα δεινὰ τοῦδ' ὑπ' ἀνδρὸς ἀρτίως.</TextUnit>
    <TextUnit id="820" loc="893">τὰ ποῖα ταῦτα, τίς δ' ὁ πημήνας; λέγε.</TextUnit>
    <TextUnit id="821" loc="894">Κρέων ὅδ', ὃν δέδορκας, οἴχεται τέκνων</TextUnit>
    <TextUnit id="822" loc="895">ἀποσπάσας μου τὴν μόνην ξυνωρίδα.   πῶς εἶπας;   οἷά περ πέπονθ' ἀκήκοας.</TextUnit>
    <TextUnit id="823" loc="896">οὔκουν τις ὡς τάχιστα προσπόλων μολὼν</TextUnit>
    <TextUnit id="824" loc="897">πρὸς τούσδε βωμούς, πάντ' ἀναγκάσει λεὼν</TextUnit>
    <TextUnit id="825" loc="898">ἄνιππον ἱππότην τε θυμάτων ἄπο</TextUnit>
    <TextUnit id="826" loc="900">σπεύδειν ἀπὸ ῥυτῆρος, ἔνθα δίστομοι</TextUnit>
    <TextUnit id="827" loc="901">μάλιστα συμβάλλουσιν ἐμπόρων ὁδοί,</TextUnit>
    <TextUnit id="828" loc="902">ὡς μὴ παρέλθως' αἱ κόραι, γέλως δ' ἐγὼ</TextUnit>
    <TextUnit id="829" loc="903">ξένῳ γένωμαι τῷδε, χειρωθεὶς βίᾳ.</TextUnit>
    <TextUnit id="830" loc="904">ἴθ', ὡς ἄνωγα, σὺν τάχει. τοῦτον δ' ἐγώ,</TextUnit>
    <TextUnit id="831" loc="905">εἰ μὲν δι' ὀργῆς ἧκον, ἧς ὅδ' ἄξιος,</TextUnit>
    <TextUnit id="832" loc="906">ἄτρωτον οὐ μεθῆκ' ἂν ἐξ ἐμῆς χερός.</TextUnit>
    <TextUnit id="833" loc="907">νῦν δ' οὕσπερ αὐτὸς τοὺς νόμους εἰσῆλθ' ἔχων,</TextUnit>
    <TextUnit id="834" loc="908">τούτοισι κοὐκ ἄλλοισιν ἁρμοσθήσεται.</TextUnit>
    <TextUnit id="835" loc="909">οὐ γάρ ποτ' ἔξει τῆσδε τῆς χώρας, πρὶν ἂν</TextUnit>
    <TextUnit id="836" loc="910">κείνας ἐναργεῖς δεῦρό μοι στήσῃς ἄγων:</TextUnit>
    <TextUnit id="837" loc="911">ἐπεὶ δέδρακας οὔτ' ἐμοῦ καταξίως</TextUnit>
    <TextUnit id="838" loc="912">οὔθ' ὧν πέφυκας αὐτὸς οὔτε σῆς χθονός:</TextUnit>
    <TextUnit id="839" loc="913">ὅστις δίκαι' ἀσκοῦσαν εἰσελθὼν πόλιν</TextUnit>
    <TextUnit id="840" loc="914">κἄνευ νόμου κραίνουσαν οὐδέν, εἶτ' ἀφεὶς</TextUnit>
    <TextUnit id="841" loc="915">τὰ τῆσδε τῆς γῆς κύρι', ὧδ' ἐπεισπεσὼν</TextUnit>
    <TextUnit id="842" loc="916">ἄγεις θ' ἃ χρῄζεις καὶ παρίστασαι βίᾳ,</TextUnit>
    <TextUnit id="843" loc="917">καί μοι πόλιν κένανδρον ἢ δούλην τινὰ</TextUnit>
    <TextUnit id="844" loc="918">ἔδοξας εἶναι κἄμ' ἴσον τῷ μηδενί.</TextUnit>
    <TextUnit id="845" loc="919">καίτοι σε Θῆβαί γ' οὐκ ἐπαίδευσαν κακόν:</TextUnit>
    <TextUnit id="846" loc="920">οὐ γὰρ φιλοῦσιν ἄνδρας ἐκδίκους τρέφειν,</TextUnit>
    <TextUnit id="847" loc="921">οὐδ' ἄν ς' ἐπαινέσειαν, εἰ πυθοίατο</TextUnit>
    <TextUnit id="848" loc="922">συλῶντα τἀμὰ καὶ τὰ τῶν θεῶν, βίᾳ</TextUnit>
    <TextUnit id="849" loc="923">ἄγοντα φωτῶν ἀθλίων ἱκτήρια.</TextUnit>
    <TextUnit id="850" loc="924">οὔκουν ἔγωγ' ἂν σῆς ἐπεμβαίνων χθονός,</TextUnit>
    <TextUnit id="851" loc="925">οὐδ' εἰ τὰ πάντων εἶχον ἐνδικώτατα,</TextUnit>
    <TextUnit id="852" loc="926">ἄνευ γε τοῦ κραίνοντος, ὅστις ἦν, χθονὸς</TextUnit>
    <TextUnit id="853" loc="927">οὔθ' εἷλκον οὔτ' ἂν ἦγον, ἀλλ' ἠπιστάμην</TextUnit>
    <TextUnit id="854" loc="928">ξένον παρ' ἀστοῖς ὡς διαιτᾶσθαι χρεών.</TextUnit>
    <TextUnit id="855" loc="929">σὺ δ' ἀξίαν οὐκ οὖσαν αἰσχύνεις πόλιν</TextUnit>
    <TextUnit id="856" loc="930">τὴν αὐτὸς αὑτοῦ, καί ς' ὁ πληθύων χρόνος</TextUnit>
    <TextUnit id="857" loc="931">γέρονθ' ὁμοῦ τίθησι καὶ τοῦ νοῦ κενόν.</TextUnit>
    <TextUnit id="858" loc="932">εἶπον μὲν οὖν καὶ πρόσθεν, ἐννέπω δὲ νῦν,</TextUnit>
    <TextUnit id="859" loc="933">τὰς παῖδας ὡς τάχιστα δεῦρ' ἄγειν τινά,</TextUnit>
    <TextUnit id="860" loc="934">εἰ μὴ μέτοικος τῆσδε τῆς χώρας θέλεις</TextUnit>
    <TextUnit id="861" loc="935">εἶναι βίᾳ τε κοὐχ ἑκών: καὶ ταῦτά σοι</TextUnit>
    <TextUnit id="862" loc="936">τῷ νῷ θ' ὁμοίως κἀπὸ τῆς γλώσσης λέγω.</TextUnit>
    <TextUnit id="863" loc="937">ὁρᾷς ἵν' ἥκεις, ὦ ξέν'; ὡς ἀφ' ὧν μὲν εἶ</TextUnit>
    <TextUnit id="864" loc="938">φαίνει δίκαιος, δρῶν δ' ἐφευρίσκει κακά.</TextUnit>
    <TextUnit id="865" loc="939">ἐγὼ οὔτ' ἄνανδρον τήνδε τὴν πόλιν νέμων,</TextUnit>
    <TextUnit id="866" loc="940">ὦ τέκνον Αἰγέως, οὔτ' ἄβουλον, ὡς σὺ φῄς,</TextUnit>
    <TextUnit id="867" loc="941">τοὔργον τόδ' ἐξέπραξα, γιγνώσκων δ' ὅτι</TextUnit>
    <TextUnit id="868" loc="942">οὐδείς ποτ' αὐτοὺς τῶν ἐμῶν ἂν ἐμπέσοι</TextUnit>
    <TextUnit id="869" loc="943">ζῆλος ξυναίμων, ὥστ' ἐμοῦ τρέφειν βίᾳ.</TextUnit>
    <TextUnit id="870" loc="944">ᾔδη δ' ὁθούνεκ' ἄνδρα καὶ πατροκτόνον</TextUnit>
    <TextUnit id="871" loc="945">κἄναγνον οὐ δεξοίατ', οὐδ' ὅτῳ γάμοι</TextUnit>
    <TextUnit id="872" loc="946">ξυνόντες ηὑρέθησαν ἀνόσιοι τέκνων.</TextUnit>
    <TextUnit id="873" loc="947">τοιοῦτον αὐτοῖς ̓́Αρεος εὔβουλον πάγον</TextUnit>
    <TextUnit id="874" loc="948">ἐγὼ ξυνῄδη χθόνιον ὄνθ', ὃς οὐκ ἐᾷ</TextUnit>
    <TextUnit id="875" loc="949">τοιούσδ' ἀλήτας τῇδ' ὁμοῦ ναίειν πόλει:</TextUnit>
    <TextUnit id="876" loc="950">ᾧ πίστιν ἴσχων τήνδ' ἐχειρούμην ἄγραν.</TextUnit>
    <TextUnit id="877" loc="951">καὶ ταῦτ' ἂν οὐκ ἔπρασσον, εἰ μή μοι πικρὰς</TextUnit>
    <TextUnit id="878" loc="952">αὐτῷ τ' ἀρὰς ἠρᾶτο καὶ τὠμῷ γένει:</TextUnit>
    <TextUnit id="879" loc="953">ἀνθ' ὧν πεπονθὼς ἠξίουν τάδ' ἀντιδρᾶν.</TextUnit>
    <TextUnit id="880" loc="954">θυμοῦ γὰρ οὐδὲν γῆράς ἐστιν ἄλλο πλὴν</TextUnit>
    <TextUnit id="881" loc="955">θανεῖν: θανόντων δ' οὐδὲν ἄλγος ἅπτεται.</TextUnit>
    <TextUnit id="882" loc="956">πρὸς ταῦτα πράξεις οἷον ἂν θέλῃς: ἐπεὶ</TextUnit>
    <TextUnit id="883" loc="957">ἐρημία με, κεἰ δίκαι', ὅμως λέγω,</TextUnit>
    <TextUnit id="884" loc="958">σμικρὸν τίθησι: πρὸς δὲ τὰς πράξεις ὅμως,</TextUnit>
    <TextUnit id="885" loc="959">καὶ τηλικόσδ' ὤν, ἀντιδρᾶν πειράσομαι.</TextUnit>
    <TextUnit id="886" loc="960">ὦ λῆμ' ἀναιδές, τοῦ καθυβρίζειν δοκεῖς,</TextUnit>
    <TextUnit id="887" loc="961">πότερον ἐμοῦ γέροντος ἢ σαυτοῦ, τόδε;</TextUnit>
    <TextUnit id="888" loc="962">ὅστις φόνους μοι καὶ γάμους καὶ συμφορὰς</TextUnit>
    <TextUnit id="889" loc="963">τοῦ σοῦ διῆκας στόματος, ἃς ἐγὼ τάλας</TextUnit>
    <TextUnit id="890" loc="964">ἤνεγκον ἄκων: θεοῖς γὰρ ἦν οὕτω φίλον,</TextUnit>
    <TextUnit id="891" loc="965">τάχ' ἄν τι μηνίουσιν εἰς γένος πάλαι.</TextUnit>
    <TextUnit id="892" loc="966">ἐπεὶ καθ' αὑτόν γ' οὐκ ἂν ἐξεύροις ἐμοὶ</TextUnit>
    <TextUnit id="893" loc="967">ἁμαρτίας ὄνειδος οὐδέν, ἀνθ' ὅτου</TextUnit>
    <TextUnit id="894" loc="968">τάδ' εἰς ἐμαυτὸν τοὺς ἐμούς θ' ἡμάρτανον.</TextUnit>
    <TextUnit id="895" loc="969">ἐπεὶ δίδαξον, εἴ τι θέσφατον πατρὶ</TextUnit>
    <TextUnit id="896" loc="970">χρησμοῖσιν ἱκνεῖθ' ὥστε πρὸς παίδων θανεῖν,</TextUnit>
    <TextUnit id="897" loc="971">πῶς ἂν δικαίως τοῦτ' ὀνειδίζοις ἐμοί,</TextUnit>
    <TextUnit id="898" loc="972">ὃς οὔτε βλάστας πω γενεθλίους πατρός,</TextUnit>
    <TextUnit id="899" loc="973">οὐ μητρὸς εἶχον, ἀλλ' ἀγέννητος τότ' ἦ;</TextUnit>
    <TextUnit id="900" loc="974">εἰ δ' αὖ φανεὶς δύστηνος, ὡς ἐγὼ 'φάνην,</TextUnit>
    <TextUnit id="901" loc="975">ἐς χεῖρας ἦλθον πατρὶ καὶ κατέκτανον,</TextUnit>
    <TextUnit id="902" loc="975">μηδὲν ξυνιεὶς ὧν ἔδρων εἰς οὕς τ' ἔδρων,</TextUnit>
    <TextUnit id="903" loc="976">πῶς ἂν τό γ' ἆκον πρᾶγμ' ἂν εἰκότως ψέγοις;</TextUnit>
    <TextUnit id="904" loc="977">μητρὸς δέ, τλῆμον, οὐκ ἐπαισχύνει γάμους</TextUnit>
    <TextUnit id="905" loc="978">οὔσης ὁμαίμου σῆς μ' ἀναγκάζων λέγειν,</TextUnit>
    <TextUnit id="906" loc="979">οἵους ἐρῶ τάχ': οὐ γὰρ οὖν σιγήσομαι,</TextUnit>
    <TextUnit id="907" loc="980">σοῦ γ' εἰς τόδ' ἐξελθόντος ἀνόσιον στόμα.</TextUnit>
    <TextUnit id="908" loc="981">ἔτικτε γάρ μ' ἔτικτεν, ὤμοι μοι κακῶν,</TextUnit>
    <TextUnit id="909" loc="982">οὐκ εἰδότ' οὐκ εἰδυῖα, καὶ τεκοῦσά με,</TextUnit>
    <TextUnit id="910" loc="983">αὑτῆς ὄνειδος παῖδας ἐξέφυσέ μοι.</TextUnit>
    <TextUnit id="911" loc="984">ἀλλ' ἓν γὰρ οὖν ἔξοιδα, σὲ μὲν ἑκόντ' ἐμὲ</TextUnit>
    <TextUnit id="912" loc="985">κείνην τε ταῦτα δυσστομεῖν: ἐγὼ δέ νιν</TextUnit>
    <TextUnit id="913" loc="986">ἄκων ἔγημα φθέγγομαί τ' ἄκων τάδε.</TextUnit>
    <TextUnit id="914" loc="987">ἀλλ' οὐ γὰρ οὔτ' ἐν τοῖσδ' ἁλώσομαι κακὸς</TextUnit>
    <TextUnit id="915" loc="988">γάμοισιν οὔθ' οὓς αἰὲν ἐμφορεῖς σύ μοι</TextUnit>
    <TextUnit id="916" loc="990">φόνους πατρῴους ἐξονειδίζων πικρῶς.</TextUnit>
    <TextUnit id="917" loc="991">ἓν γάρ μ' ἄμειψαι μοῦνον ὧν ς' ἀνιστορῶ.</TextUnit>
    <TextUnit id="918" loc="992">εἴ τις σὲ τὸν δίκαιον αὐτίκ' ἐνθάδε</TextUnit>
    <TextUnit id="919" loc="993">κτείνοι παραστάς, πότερα πυνθάνοι' ἂν εἰ</TextUnit>
    <TextUnit id="920" loc="994">πατήρ ς' ὁ καίνων ἢ τίνοι' ἂν εὐθέως;</TextUnit>
    <TextUnit id="921" loc="995">δοκῶ μέν, εἴπερ ζῆν φιλεῖς, τὸν αἴτιον</TextUnit>
    <TextUnit id="922" loc="996">τίνοι' ἂν οὐδὲ τοὔνδικον περιβλέποις.</TextUnit>
    <TextUnit id="923" loc="997">τοιαῦτα μέντοι καὐτὸς εἰσέβην κακά,</TextUnit>
    <TextUnit id="924" loc="998">θεῶν ἀγόντων: οἷς ἐγὼ οὐδὲ τὴν πατρὸς</TextUnit>
    <TextUnit id="925" loc="999">ψυχὴν ἂν οἶμαι ζῶσαν ἀντειπεῖν ἐμοί.</TextUnit>
    <TextUnit id="926" loc="1000">σὺ δ', εἶ γὰρ οὐ δίκαιος, ἀλλ' ἅπαν καλὸν</TextUnit>
    <TextUnit id="927" loc="1001">λέγειν νομίζων ῥητὸν ἄρρητόν τ' ἔπος,</TextUnit>
    <TextUnit id="928" loc="1002">τοιαῦτ' ὀνειδίζεις με τῶνδ' ἐναντίον.</TextUnit>
    <TextUnit id="929" loc="1003">καί σοι τὸ Θησέως ὄνομα θωπεῦσαι καλόν,</TextUnit>
    <TextUnit id="930" loc="1004">καὶ τὰς ̓Αθήνας, ὡς κατῴκηνται καλῶς:</TextUnit>
    <TextUnit id="931" loc="1005">κᾆθ' ὧδ' ἐπαινῶν πολλὰ τοῦδ' ἐκλανθάνει,</TextUnit>
    <TextUnit id="932" loc="1006">ὁθούνεκ' εἴ τις γῆ θεοὺς ἐπίσταται</TextUnit>
    <TextUnit id="933" loc="1007">τιμαῖς σεβίζειν, ἥδε τοῦθ' ὑπερφέρει:</TextUnit>
    <TextUnit id="934" loc="1008">ἀφ' ἧς σὺ κλέψας τὸν ἱκέτην γέροντ' ἐμὲ</TextUnit>
    <TextUnit id="935" loc="1009">αὐτόν τ' ἐχειροῦ τὰς κόρας τ' οἴχει λαβών.</TextUnit>
    <TextUnit id="936" loc="1010">ἀνθ' ὧν ἐγὼ νῦν τάσδε τὰς θεὰς ἐμοὶ</TextUnit>
    <TextUnit id="937" loc="1011">καλῶν ἱκνοῦμαι καὶ κατασκήπτω λιταῖς</TextUnit>
    <TextUnit id="938" loc="1012">ἐλθεῖν ἀρωγοὺς ξυμμάχους θ', ἵν' ἐκμάθῃς</TextUnit>
    <TextUnit id="939" loc="1013">οἵων ὑπ' ἀνδρῶν ἥδε φρουρεῖται πόλις.</TextUnit>
    <TextUnit id="940" loc="1014">ὁ ξεῖνος, ὦναξ, χρηστός: αἱ δὲ συμφοραὶ</TextUnit>
    <TextUnit id="941" loc="1015">αὐτοῦ πανώλεις, ἄξιαι δ' ἀμυναθεῖν.</TextUnit>
    <TextUnit id="942" loc="1016">ἅλις λόγων, ὡς οἱ μὲν ἐξειργασμένοι</TextUnit>
    <TextUnit id="943" loc="1017">σπεύδουσιν, ἡμεῖς δ' οἱ παθόντες ἕσταμεν.</TextUnit>
    <TextUnit id="944" loc="1018">τί δῆτ' ἀμαυρῷ φωτὶ προστάσσεις ποεῖν;</TextUnit>
    <TextUnit id="945" loc="1019">ὁδοῦ κατάρχειν τῆς ἐκεῖ, πομπὸν δέ με</TextUnit>
    <TextUnit id="946" loc="1020">χωρεῖν, ἵν', εἰ μὲν ἐν τόποισι τοῖσδ' ἔχεις</TextUnit>
    <TextUnit id="947" loc="1021">τὰς παῖδας ἡμῖν αὐτὸς ἐκδείξῃς ἐμοί:</TextUnit>
    <TextUnit id="948" loc="1022">εἰ δ' ἐγκρατεῖς φεύγουσιν, οὐδὲν δεῖ πονεῖν.</TextUnit>
    <TextUnit id="949" loc="1023">ἄλλοι γὰρ οἱ σπεύδοντες, οὓς οὐ μή ποτε</TextUnit>
    <TextUnit id="950" loc="1024">χώρας φυγόντες τῆσδ' ἐπεύξωνται θεοῖς.</TextUnit>
    <TextUnit id="951" loc="1025">ἀλλ' ἐξυφηγοῦ: γνῶθι δ' ὡς ἔχων ἔχει</TextUnit>
    <TextUnit id="952" loc="1026">καί ς' εἷλε θηρῶνθ' ἡ τύχη: τὰ γὰρ δόλῳ</TextUnit>
    <TextUnit id="953" loc="1027">τῷ μὴ δικαίῳ κτήματ' οὐχὶ σῴζεται.</TextUnit>
    <TextUnit id="954" loc="1028">κοὐκ ἄλλον ἕξεις εἰς τάδ': ὡς ἔξοιδά σε</TextUnit>
    <TextUnit id="955" loc="1029">οὐ ψιλὸν οὐδ' ἄσκευον ἐς τοσήνδ' ὕβριν</TextUnit>
    <TextUnit id="956" loc="1030">ἥκοντα τόλμης τῆς παρεστώσης τανῦν,</TextUnit>
    <TextUnit id="957" loc="1031">ἀλλ' ἔσθ' ὅτῳ σὺ πιστὸς ὢν ἔδρας τάδε.</TextUnit>
    <TextUnit id="958" loc="1032">ἃ δεῖ μ' ἀθρῆσαι, μηδὲ τήνδε τὴν πόλιν</TextUnit>
    <TextUnit id="959" loc="1033">ἑνὸς ποῆσαι φωτὸς ἀσθενεστέραν.</TextUnit>
    <TextUnit id="960" loc="1034">νοεῖς τι τούτων, ἢ μάτην τὰ νῦν τέ σοι</TextUnit>
    <TextUnit id="961" loc="1035">δοκεῖ λελέχθαι χὤτε ταῦτ' ἐμηχανῶ;</TextUnit>
    <TextUnit id="962" loc="1036">οὐδὲν σὺ μεμπτὸν ἐνθάδ' ὢν ἐρεῖς ἐμοί:</TextUnit>
    <TextUnit id="963" loc="1037">οἴκοι δὲ χἠμεῖς εἰσόμεσθ' ἃ χρὴ ποεῖν.</TextUnit>
    <TextUnit id="964" loc="1038">χωρῶν ἀπείλει νῦν: σὺ δ' ἡμίν, Οἰδίπους,</TextUnit>
    <TextUnit id="965" loc="1039">ἕκηλος αὐτοῦ μίμνε, πιστωθεὶς ὅτι,</TextUnit>
    <TextUnit id="966" loc="1040">ἢν μὴ θάνω 'γὼ πρόσθεν, οὐχὶ παύσομαι</TextUnit>
    <TextUnit id="967" loc="1041">πρὶν ἄν σε τῶν σῶν κύριον στήσω τέκνων.</TextUnit>
    <TextUnit id="968" loc="1042">ὄναιο, Θησεῦ, τοῦ τε γενναίου χάριν</TextUnit>
    <TextUnit id="969" loc="1043">καὶ τῆς πρὸς ἡμᾶς ἐνδίκου προμηθίας.</TextUnit>
    <TextUnit id="970" loc="1044">εἴην ὅθι δαί̈ων</TextUnit>
    <TextUnit id="971" loc="1045">ἀνδρῶν τάχ' ἐπιστροφαὶ</TextUnit>
    <TextUnit id="972" loc="1046">τὸν χαλκοβόαν ̓́Αρη</TextUnit>
    <TextUnit id="973" loc="1047">μείξουσιν, ἢ πρὸς Πυθίαις</TextUnit>
    <TextUnit id="974" loc="1048">ἢ λαμπάσιν ἀκταῖς,</TextUnit>
    <TextUnit id="975" loc="1050">οὗ πότνιαι σεμνὰ τιθηνοῦνται τέλη</TextUnit>
    <TextUnit id="976" loc="1051">θνατοῖσιν, ὧν καὶ χρυσέα</TextUnit>
    <TextUnit id="977" loc="1052">κλῂς ἐπὶ γλώσσᾳ βέβακε</TextUnit>
    <TextUnit id="978" loc="1053">προσπόλων Εὐμολπιδᾶν:</TextUnit>
    <TextUnit id="979" loc="1054">ἔνθ' οἶμαι τὸν ἐγρεμάχαν</TextUnit>
    <TextUnit id="980" loc="1055">Θησέα καὶ τὰς διστόλους</TextUnit>
    <TextUnit id="981" loc="1056">ἀδμῆτας ἀδελφὰς</TextUnit>
    <TextUnit id="982" loc="1057">αὐτάρκει τάχ' ἐμμίξειν βοᾷ</TextUnit>
    <TextUnit id="983" loc="1058">τούσδ' ἀνὰ χώρους:</TextUnit>
    <TextUnit id="984" loc="1059">ἤ που τὸν ἐφεσπέρου</TextUnit>
    <TextUnit id="985" loc="1060">πέτρας νιφάδος πελῶς'</TextUnit>
    <TextUnit id="986" loc="1061">Οἰάτιδος εἰς νόμον,</TextUnit>
    <TextUnit id="987" loc="1062">πώλοισιν ἢ ῥιμφαρμάτοις</TextUnit>
    <TextUnit id="988" loc="1063">φεύγοντες ἁμίλλαις.</TextUnit>
    <TextUnit id="989" loc="1065">ἁλώσεται: δεινὸς ὁ προσχώρων ̓́Αρης,</TextUnit>
    <TextUnit id="990" loc="1066">δεινὰ δὲ Θησειδᾶν ἀκμά.</TextUnit>
    <TextUnit id="991" loc="1067">πᾶς γὰρ ἀστράπτει χαλινός,</TextUnit>
    <TextUnit id="992" loc="1068">πᾶσα δ' ὁρμᾶται καθεῖς'</TextUnit>
    <TextUnit id="993" loc="1069">ἀμπυκτήρια στομίων</TextUnit>
    <TextUnit id="994" loc="1070">ἄμβασις, οἳ τὰν ἱππίαν</TextUnit>
    <TextUnit id="995" loc="1071">τιμῶσιν ̓Αθάναν</TextUnit>
    <TextUnit id="996" loc="1072">καὶ τὸν πόντιον γαιάοχον</TextUnit>
    <TextUnit id="997" loc="1073">̔Ρέας φίλον υἱόν.</TextUnit>
    <TextUnit id="998" loc="1074">ἔρδους' ἢ μέλλουσιν; ὡς</TextUnit>
    <TextUnit id="999" loc="1075">προμνᾶταί τί μοι</TextUnit>
    <TextUnit id="1000" loc="1076">γνώμα τάχ' ἀντάσειν</TextUnit>
    <TextUnit id="1001" loc="1077">τᾶν δεινὰ τλασᾶν, δεινὰ δ' εὑρουσᾶν πρὸς αὐθαίμων πάθη.</TextUnit>
    <TextUnit id="1002" loc="1078">τελεῖ τελεῖ Ζεύς τι κατ' ἆμαρ</TextUnit>
    <TextUnit id="1003" loc="1079">μάντις εἴμ' ἐσθλῶν ἀγώνων.</TextUnit>
    <TextUnit id="1004" loc="1080">εἴθ' ἀελλαία ταχύρρωστος πελειὰς</TextUnit>
    <TextUnit id="1005" loc="1080">αἰθερίας νεφέλας κύρσαιμ' ἄνωθ' ἀγώνων</TextUnit>
    <TextUnit id="1006" loc="1081">αἰωρήσασα τοὐμὸν ὄμμα.</TextUnit>
    <TextUnit id="1007" loc="1085">ἰὼ θεῶν πάνταρχε, παντ-</TextUnit>
    <TextUnit id="1008" loc="1086">όπτα Ζεῦ, πόροις</TextUnit>
    <TextUnit id="1009" loc="1087">γᾶς τᾶσδε δαμούχοις</TextUnit>
    <TextUnit id="1010" loc="1088">σθένει 'πινικείῳ τὸν εὔαγρον τελειῶσαι λόχον,</TextUnit>
    <TextUnit id="1011" loc="1090">σεμνά τε παῖς Παλλὰς ̓Αθάνα.</TextUnit>
    <TextUnit id="1012" loc="1091">καὶ τὸν ἀγρευτὰν ̓Απόλλω</TextUnit>
    <TextUnit id="1013" loc="1092">καὶ κασιγνήταν πυκνοστίκτων ὀπαδὸν</TextUnit>
    <TextUnit id="1014" loc="1093">ὠκυπόδων ἐλάφων στέργω διπλᾶς ἀρωγὰς</TextUnit>
    <TextUnit id="1015" loc="1094">μολεῖν γᾷ τᾷδε καὶ πολίταις.</TextUnit>
    <TextUnit id="1016" loc="1095">ὦ ξεῖν' ἀλῆτα, τῷ σκοπῷ μὲν οὐκ ἐρεῖς</TextUnit>
    <TextUnit id="1017" loc="1096">ὡς ψευδόμαντις: τὰς κόρας γὰρ εἰσορῶ</TextUnit>
    <TextUnit id="1018" loc="1097">τάσδ' ἆσσον αὖθις ὧδε προσπολουμένας.     ποῦ ποῦ; τί φής; πῶς εἶπας;   ὦ πάτερ πάτερ,</TextUnit>
    <TextUnit id="1019" loc="1100">τίς ἂν θεῶν σοι τόνδ' ἄριστον ἄνδρ' ἰδεῖν</TextUnit>
    <TextUnit id="1020" loc="1101">δοίη, τὸν ἡμᾶς δεῦρο προσπέμψαντά σοι;   ὦ τέκνον, ἦ πάρεστον;   αἵδε γὰρ χέρες</TextUnit>
    <TextUnit id="1021" loc="1102">Θησέως ἔσωσαν φιλτάτων τ' ὀπαόνων.</TextUnit>
    <TextUnit id="1022" loc="1103">προσέλθετ' ὦ παῖ, πατρὶ καὶ τὸ μηδαμὰ</TextUnit>
    <TextUnit id="1023" loc="1105">ἐλπισθὲν ἥξειν σῶμα βαστάσαι δότε.</TextUnit>
    <TextUnit id="1024" loc="1106">αἰτεῖς ἃ τεύξει: σὺν πόθῳ γὰρ ἡ χάρις.   ποῦ δῆτα, ποῦ 'στόν;   αἵδ' ὁμοῦ πελάζομεν.   ὦ φίλτατ' ἔρνη.   τῷ τεκόντι πᾶν φίλον.   ὦ σκῆπτρα φωτός.   δυσμόρου γε δύσμορα.</TextUnit>
    <TextUnit id="1025" loc="1110">ἔχω τὰ φίλτατ', οὐδ' ἔτ' ἂν πανάθλιος</TextUnit>
    <TextUnit id="1026" loc="1111">θανὼν ἂν εἴην σφῷν παρεστώσαιν ἐμοί.</TextUnit>
    <TextUnit id="1027" loc="1112">ἐρείσατ', ὦ παῖ, πλευρὸν ἀμφιδέξιον</TextUnit>
    <TextUnit id="1028" loc="1113">ἐμφύντε τῷ φύσαντι, κἀναπαύσατον</TextUnit>
    <TextUnit id="1029" loc="1114">τοῦ πρόσθ' ἐρήμου τοῦδε δυστήνου πλάνου.</TextUnit>
    <TextUnit id="1030" loc="1115">καί μοι τὰ πραχθέντ' εἴπαθ' ὡς βράχιστ', ἐπεὶ</TextUnit>
    <TextUnit id="1031" loc="1116">ταῖς τηλικαῖσδε σμικρὸς ἐξαρκεῖ λόγος.</TextUnit>
    <TextUnit id="1032" loc="1117">ὅδ' ἔσθ' ὁ σώσας: τοῦδε χρὴ κλύειν, πάτερ,</TextUnit>
    <TextUnit id="1033" loc="1118">οὗ κἄστι τοὔργον: τοὐμὸν ὧδ' ἔσται βραχύ.</TextUnit>
    <TextUnit id="1034" loc="1119">ὦ ξεῖνε, μὴ θαύμαζε, πρὸς τὸ λιπαρὲς</TextUnit>
    <TextUnit id="1035" loc="1120">τέκν' εἰ φανέντ' ἄελπτα μηκύνω λόγον.</TextUnit>
    <TextUnit id="1036" loc="1121">ἐπίσταμαι γὰρ τήνδε τὴν ἐς τάσδε μοι</TextUnit>
    <TextUnit id="1037" loc="1122">τέρψιν παρ' ἄλλου μηδενὸς πεφασμένην:</TextUnit>
    <TextUnit id="1038" loc="1123">σὺ γάρ νιν ἐξέσωσας, οὐκ ἄλλος βροτῶν.</TextUnit>
    <TextUnit id="1039" loc="1124">καί σοι θεοὶ πόροιεν ὡς ἐγὼ θέλω,</TextUnit>
    <TextUnit id="1040" loc="1125">αὐτῷ τε καὶ γῇ τῇδ', ἐπεὶ τό γ' εὐσεβὲς</TextUnit>
    <TextUnit id="1041" loc="1126">μόνοις παρ' ὑμῖν ηὗρον ἀνθρώπων ἐγὼ</TextUnit>
    <TextUnit id="1042" loc="1127">καὶ τοὐπιεικὲς καὶ τὸ μὴ ψευδοστομεῖν.</TextUnit>
    <TextUnit id="1043" loc="1128">εἰδὼς δ' ἀμύνω τοῖσδε τοῖς λόγοις τάδε:</TextUnit>
    <TextUnit id="1044" loc="1129">ἔχω γὰρ ἅχω διὰ σὲ κοὐκ ἄλλον βροτῶν:</TextUnit>
    <TextUnit id="1045" loc="1130">καί μοι χέρ', ὦναξ, δεξιὰν ὄρεξον, ὡς</TextUnit>
    <TextUnit id="1046" loc="1131">ψαύσω φιλήσω τ', εἰ θέμις, τὸ σὸν κάρα.</TextUnit>
    <TextUnit id="1047" loc="1132">καίτοι τί φωνῶ; πῶς ς' ἂν ἄθλιος γεγὼς</TextUnit>
    <TextUnit id="1048" loc="1133">θιγεῖν θελήσαιμ' ἀνδρός, ᾧ τίς οὐκ ἔνι</TextUnit>
    <TextUnit id="1049" loc="1134">κηλὶς κακῶν ξύνοικος; οὐκ ἔγωγέ σε,</TextUnit>
    <TextUnit id="1050" loc="1135">οὐδ' οὖν ἐάσω: τοῖς γὰρ ἐμπείροις βροτῶν</TextUnit>
    <TextUnit id="1051" loc="1136">μόνοις οἷόν τε συνταλαιπωρεῖν τάδε.</TextUnit>
    <TextUnit id="1052" loc="1137">σὺ δ' αὐτόθεν μοι χαῖρε καὶ τὰ λοιπά μου</TextUnit>
    <TextUnit id="1053" loc="1138">μέλου δικαίως, ὥσπερ ἐς τόδ' ἡμέρας.</TextUnit>
    <TextUnit id="1054" loc="1139">οὔτ' εἴ τι μῆκος τῶν λόγων ἔθου πλέον,</TextUnit>
    <TextUnit id="1055" loc="1140">τέκνοισι τερφθεὶς τοῖσδε, θαυμάσας ἔχω,</TextUnit>
    <TextUnit id="1056" loc="1141">οὔτ' εἰ πρὸ τοὐμοῦ προύλαβες τὰ τῶνδ' ἔπη.</TextUnit>
    <TextUnit id="1057" loc="1142">βάρος γὰρ ἡμᾶς οὐδὲν ἐκ τούτων ἔχει.</TextUnit>
    <TextUnit id="1058" loc="1143">οὐ γὰρ λόγοισι τὸν βίον σπουδάζομεν</TextUnit>
    <TextUnit id="1059" loc="1144">λαμπρὸν ποεῖσθαι μᾶλλον ἢ τοῖς δρωμένοις.</TextUnit>
    <TextUnit id="1060" loc="1145">δείκνυμι δ': ὧν γὰρ ὤμος' οὐκ ἐψευσάμην</TextUnit>
    <TextUnit id="1061" loc="1146">οὐδέν σε, πρέσβυ: τάσδε γὰρ πάρειμ' ἄγων</TextUnit>
    <TextUnit id="1062" loc="1147">ζώσας, ἀκραιφνεῖς τῶν κατηπειλημένων.</TextUnit>
    <TextUnit id="1063" loc="1148">χὤπως μὲν ἁγὼν ᾑρέθη, τί δεῖ μάτην</TextUnit>
    <TextUnit id="1064" loc="1149">κομπεῖν, ἅ γ' εἴσει καὐτὸς ἐκ ταύταιν ξυνών;</TextUnit>
    <TextUnit id="1065" loc="1150">λόγος δ' ὃς ἐμπέπτωκεν ἀρτίως ἐμοὶ</TextUnit>
    <TextUnit id="1066" loc="1151">στείχοντι δεῦρο, συμβαλοῦ γνώμην, ἐπεὶ</TextUnit>
    <TextUnit id="1067" loc="1152">σμικρὸς μὲν εἰπεῖν, ἄξιος δὲ θαυμάσαι:</TextUnit>
    <TextUnit id="1068" loc="1153">πρᾶγος δ' ἀτίζειν οὐδὲν ἄνθρωπον χρεών.</TextUnit>
    <TextUnit id="1069" loc="1154">τί δ' ἔστι, τέκνον Αἰγέως; δίδασκέ με</TextUnit>
    <TextUnit id="1070" loc="1155">ὡς μὴ εἰδότ' αὐτὸν μηδὲν ὧν σὺ πυνθάνει.</TextUnit>
    <TextUnit id="1071" loc="1156">φασίν τιν' ἡμῖν ἄνδρα, σοὶ μὲν ἔμπολιν</TextUnit>
    <TextUnit id="1072" loc="1157">οὐκ ὄντα, συγγενῆ δέ, προσπεσόντα πως</TextUnit>
    <TextUnit id="1073" loc="1158">βωμῷ καθῆσθαι τῷ Ποσειδῶνος, παρ' ᾧ</TextUnit>
    <TextUnit id="1074" loc="1159">θύων ἔκυρον, ἡνίχ' ὡρμώμην ἐγώ.</TextUnit>
    <TextUnit id="1075" loc="1160">ποδαπόν; τί προσχρῄζοντα τῷ θακήματι:</TextUnit>
    <TextUnit id="1076" loc="1161">οὐκ οἶδα πλὴν ἕν: σοῦ γάρ, ὡς λέγουσί μοι,</TextUnit>
    <TextUnit id="1077" loc="1162">βραχύν τιν' αἰτεῖ μῦθον οὐκ ὄγκου πλέων.</TextUnit>
    <TextUnit id="1078" loc="1163">ποῖόν τιν'; οὐ γὰρ ἥδ' ἕδρα σμικροῦ λόγου.</TextUnit>
    <TextUnit id="1079" loc="1164">σοὶ φασὶν αὐτὸν ἐς λόγους ἐλθεῖν μόνον</TextUnit>
    <TextUnit id="1080" loc="1165">αἰτεῖν ἀπελθεῖν τ' ἀσφαλῶς τῆς δεῦρ' ὁδοῦ.</TextUnit>
    <TextUnit id="1081" loc="1166">τίς δῆτ' ἂν εἴη τήνδ' ὁ προσθακῶν ἕδραν;</TextUnit>
    <TextUnit id="1082" loc="1167">ὅρα κατ' ̓́Αργος εἴ τις ὑμὶν ἐγγενὴς</TextUnit>
    <TextUnit id="1083" loc="1168">ἔσθ', ὅστις ἄν σου τοῦτο προσχρῄζοι τυχεῖν.   ὦ φίλτατε, σχὲς οὗπερ εἶ.   τί δ' ἔστι σοι;   μή μου δεηθῇς.   πράγματος ποίου; λέγε.</TextUnit>
    <TextUnit id="1084" loc="1169">ἔξοιδ' ἀκούων τῶνδ' ὅς ἐσθ' ὁ προστάτης.</TextUnit>
    <TextUnit id="1085" loc="1170">καὶ τίς ποτ' ἐστὶν ὅν γ' ἐγὼ ψέξαιμί τι;</TextUnit>
    <TextUnit id="1086" loc="1171">παῖς οὑμός, ὦναξ, στυγνός, οὗ λόγων ἐγὼ</TextUnit>
    <TextUnit id="1087" loc="1172">ἄλγιστ' ἂν ἀνδρῶν ἐξανασχοίμην κλύων.</TextUnit>
    <TextUnit id="1088" loc="1175">τί δ'; οὐκ ἀκούειν ἔστι καὶ μὴ δρᾶν ἃ μὴ</TextUnit>
    <TextUnit id="1089" loc="1176">χρῄζεις; τί σοι τοῦτ' ἐστὶ λυπηρὸν κλύειν;</TextUnit>
    <TextUnit id="1090" loc="1177">ἔχθιστον, ὦναξ, φθέγμα τοῦθ' ἥκει πατρί:</TextUnit>
    <TextUnit id="1091" loc="1178">καὶ μή μ' ἀνάγκῃ προσβάλῃς τάδ' εἰκαθεῖν.</TextUnit>
    <TextUnit id="1092" loc="1179">ἀλλ' εἰ τὸ θάκημ' ἐξαναγκάζει, σκόπει</TextUnit>
    <TextUnit id="1093" loc="1180">μή σοι πρόνοι' ᾖ τοῦ θεοῦ φυλακτέα.</TextUnit>
    <TextUnit id="1094" loc="1181">πάτερ, πιθοῦ μοι, κεἰ νέα παραινέσω.</TextUnit>
    <TextUnit id="1095" loc="1182">τὸν ἄνδρ' ἔασον τόνδε τῇ θ' αὑτοῦ φρενὶ</TextUnit>
    <TextUnit id="1096" loc="1183">χάριν παρασχεῖν τῷ θεῷ θ' ἃ βούλεται,</TextUnit>
    <TextUnit id="1097" loc="1185">καὶ νῷν ὕπεικε τὸν κασίγνητον μολεῖν.</TextUnit>
    <TextUnit id="1098" loc="1186">οὐ γάρ σε, θάρσει, πρὸς βίαν παρασπάσει</TextUnit>
    <TextUnit id="1099" loc="1187">γνώμης, ἃ μή σοι συμφέροντα λέξεται.</TextUnit>
    <TextUnit id="1100" loc="1188">λόγων δ' ἀκοῦσαι τίς βλάβη; τά τοι κακῶς</TextUnit>
    <TextUnit id="1101" loc="1189">ηὑρημέν' ἔργα τῷ λόγῳ μηνύεται.</TextUnit>
    <TextUnit id="1102" loc="1190">ἔφυσας αὐτόν: ὥστε μηδὲ δρῶντά σε</TextUnit>
    <TextUnit id="1103" loc="1191">τὰ τῶν κακίστων δυσσεβέστατ', ὦ πάτερ,</TextUnit>
    <TextUnit id="1104" loc="1192">θέμις σέ γ' εἶναι κεῖνον ἀντιδρᾶν κακῶς.</TextUnit>
    <TextUnit id="1105" loc="1193">ἀλλ' ἔασον: εἰσὶ χἀτέροις γοναὶ κακαὶ</TextUnit>
    <TextUnit id="1106" loc="1194">καὶ θυμὸς ὀξύς, ἀλλὰ νουθετούμενοι</TextUnit>
    <TextUnit id="1107" loc="1195">φίλων ἐπῳδαῖς ἐξεπᾴδονται φύσιν.</TextUnit>
    <TextUnit id="1108" loc="1196">σὺ δ' εἰς ἐκεῖνα, μὴ τὰ νῦν, ἀποσκόπει</TextUnit>
    <TextUnit id="1109" loc="1197">πατρῷα καὶ μητρῷα πήμαθ' ἅπαθες:</TextUnit>
    <TextUnit id="1110" loc="1198">κἂν κεῖνα λεύσσῃς, οἶδ' ἐγώ, γνώσει κακοῦ</TextUnit>
    <TextUnit id="1111" loc="1199">θυμοῦ τελευτὴν ὡς κακὴ προσγίγνεται.</TextUnit>
    <TextUnit id="1112" loc="1200">ἔχεις γὰρ οὐχὶ βαιὰ τἀνθυμήματα,</TextUnit>
    <TextUnit id="1113" loc="1201">τῶν σῶν ἀδέρκτων ὀμμάτων τητώμενος.</TextUnit>
    <TextUnit id="1114" loc="1202">ἀλλ' ἡμὶν εἶκε: λιπαρεῖν γὰρ οὐ καλὸν</TextUnit>
    <TextUnit id="1115" loc="1203">δίκαια προσχρῄζουσιν, οὐδ' αὐτὸν μὲν εὖ</TextUnit>
    <TextUnit id="1116" loc="1204">πάσχειν, παθόντα δ' οὐκ ἐπίστασθαι τίνειν.</TextUnit>
    <TextUnit id="1117" loc="1205">τέκνον, βαρεῖαν ἡδονὴν νικᾶτέ με</TextUnit>
    <TextUnit id="1118" loc="1206">λέγοντες: ἔστω δ' οὖν ὅπως ὑμῖν φίλον.</TextUnit>
    <TextUnit id="1119" loc="1207">μόνον, ξέν', εἴπερ κεῖνος ὧδ' ἐλεύσεται,</TextUnit>
    <TextUnit id="1120" loc="1208">μηδεὶς κρατείτω τῆς ἐμῆς ψυχῆς ποτε.</TextUnit>
    <TextUnit id="1121" loc="1209">ἅπαξ τὰ τοιαῦτ', οὐχὶ δὶς χρῄζω κλύειν,</TextUnit>
    <TextUnit id="1122" loc="1210">ὦ πρέσβυ. κομπεῖν δ' οὐχὶ βούλομαι: σὺ δ' ὢν</TextUnit>
    <TextUnit id="1123" loc="1210">σῶς ἴσθ', ἐάν περ κἀμέ τις σῴζῃ θεῶν.</TextUnit>
    <TextUnit id="1124" loc="1211">ὅστις τοῦ πλέονος μέρους χρῄζει τοῦ μετρίου παρεὶς</TextUnit>
    <TextUnit id="1125" loc="1212">ζώειν, σκαιοσύναν φυλάσσων</TextUnit>
    <TextUnit id="1126" loc="1213">ἐν ἐμοὶ κατάδηλος ἔσται.</TextUnit>
    <TextUnit id="1127" loc="1215">ἐπεὶ πολλὰ μὲν αἱ μακραὶ ἁμέραι κατέθεντο δὴ</TextUnit>
    <TextUnit id="1128" loc="1216">λύπας ἐγγυτέρω, τὰ τέρποντα δ' οὐκ ἂν ἴδοις ὅπου,</TextUnit>
    <TextUnit id="1129" loc="1217">ὅταν τις ἐς πλέον πέσῃ</TextUnit>
    <TextUnit id="1130" loc="1220">τοῦ δέοντος: ὁ δ' ἐπίκουρος ἰσοτέλεστος,</TextUnit>
    <TextUnit id="1131" loc="1221">̓́Αϊδος ὅτε μοῖρ' ἀνυμέναιος</TextUnit>
    <TextUnit id="1132" loc="1222">ἄλυρος ἄχορος ἀναπέφηνε,</TextUnit>
    <TextUnit id="1133" loc="1223">θάνατος ἐς τελευτάν.</TextUnit>
    <TextUnit id="1134" loc="1225">μὴ φῦναι τὸν ἅπαντα νικᾷ λόγον: τὸ δ', ἐπεὶ φανῇ,</TextUnit>
    <TextUnit id="1135" loc="1226">βῆναι κεῖθεν ὅθεν περ ἥκει,</TextUnit>
    <TextUnit id="1136" loc="1227">πολὺ δεύτερον, ὡς τάχιστα.</TextUnit>
    <TextUnit id="1137" loc="1230">ὡς εὖτ' ἂν τὸ νέον παρῇ κούφας ἀφροσύνας φέρον,</TextUnit>
    <TextUnit id="1138" loc="1231">τίς πλαγὰ πολύμοχθος ἔξω; τίς οὐ καμάτων ἔνι;</TextUnit>
    <TextUnit id="1139" loc="1232">φθόνος, στάσεις, ἔρις, μάχαι</TextUnit>
    <TextUnit id="1140" loc="1235">καὶ φόνοι: τό τε κατάμεμπτον ἐπιλέλογχε</TextUnit>
    <TextUnit id="1141" loc="1236">πύματον ἀκρατὲς ἀπροσόμιλον</TextUnit>
    <TextUnit id="1142" loc="1237">γῆρας ἄφιλον, ἵνα πρόπαντα</TextUnit>
    <TextUnit id="1143" loc="1238">κακὰ κακῶν ξυνοικεῖ.</TextUnit>
    <TextUnit id="1144" loc="1239">ἐν ᾧ τλάμων ὅδ', οὐκ ἐγὼ μόνος,</TextUnit>
    <TextUnit id="1145" loc="1240">πάντοθεν βόρειος ὥς τις</TextUnit>
    <TextUnit id="1146" loc="1241">ἀκτὰ κυματοπλὴξ χειμερία κλονεῖται,</TextUnit>
    <TextUnit id="1147" loc="1242">ὣς καὶ τόνδε κατ' ἄκρας</TextUnit>
    <TextUnit id="1148" loc="1243">δειναὶ κυματοαγεῖς</TextUnit>
    <TextUnit id="1149" loc="1244">ἆται κλονέουσιν ἀεὶ ξυνοῦσαι,</TextUnit>
    <TextUnit id="1150" loc="1245">αἱ μὲν ἀπ' ἀελίου δυσμᾶν,</TextUnit>
    <TextUnit id="1151" loc="1246">αἱ δ' ἀνατέλλοντος:</TextUnit>
    <TextUnit id="1152" loc="1247">αἱ δ' ἀνὰ μέσσαν ἀκτῖν',</TextUnit>
    <TextUnit id="1153" loc="1248">αἱ δ' ἐννυχιᾶν ἀπὸ ̔Ριπᾶν.</TextUnit>
    <TextUnit id="1154" loc="1249">καὶ μὴν ὅδ' ἡμῖν, ὡς ἔοικεν, ὁ ξένος</TextUnit>
    <TextUnit id="1155" loc="1250">ἀνδρῶν γε μοῦνος, ὦ πάτερ, δι' ὄμματος</TextUnit>
    <TextUnit id="1156" loc="1251">ἀστακτὶ λείβων δάκρυον ὧδ' ὁδοιπορεῖ.   τίς οὗτος;   ὅνπερ καὶ πάλαι κατείχομεν</TextUnit>
    <TextUnit id="1157" loc="1252">γνώμῃ, πάρεστι δεῦρο Πολυνείκης ὅδε.</TextUnit>
    <TextUnit id="1158" loc="1253">οἴμοι, τί δράσω; πότερα τἀμαυτοῦ κακὰ</TextUnit>
    <TextUnit id="1159" loc="1255">πρόσθεν δακρύσω, παῖδες, ἢ τὰ τοῦδ' ὁρῶν</TextUnit>
    <TextUnit id="1160" loc="1256">πατρὸς γέροντος; ὃς ξένης ἐπὶ χθονὸς</TextUnit>
    <TextUnit id="1161" loc="1257">σὺν σφῷν ἐφηύρηκ' ἐνθάδ' ἐκβεβλημένον</TextUnit>
    <TextUnit id="1162" loc="1258">ἐσθῆτι σὺν τοιᾷδε, τῆς ὁ δυσφιλὴς</TextUnit>
    <TextUnit id="1163" loc="1259">γέρων γέροντι συγκατῴκηκεν πίνος</TextUnit>
    <TextUnit id="1164" loc="1260">πλευρὰν μαραίνων, κρατὶ δ' ὀμματοστερεῖ</TextUnit>
    <TextUnit id="1165" loc="1261">κόμη δι' αὔρας ἀκτένιστος ᾄσσεται:</TextUnit>
    <TextUnit id="1166" loc="1262">ἀδελφὰ δ', ὡς ἔοικε, τούτοισιν φορεῖ</TextUnit>
    <TextUnit id="1167" loc="1263">τὰ τῆς ταλαίνης νηδύος θρεπτήρια.</TextUnit>
    <TextUnit id="1168" loc="1264">ἁγὼ πανώλης ὄψ' ἄγαν ἐκμανθάνω:</TextUnit>
    <TextUnit id="1169" loc="1265">καὶ μαρτυρῶ κάκιστος ἀνθρώπων τροφαῖς</TextUnit>
    <TextUnit id="1170" loc="1266">ταῖς σαῖσιν ἥκειν: τἀμὰ μὴ 'ξ ἄλλων πύθῃ.</TextUnit>
    <TextUnit id="1171" loc="1267">ἀλλ' ἔστι γὰρ καὶ Ζηνὶ σύνθακος θρόνων</TextUnit>
    <TextUnit id="1172" loc="1268">Αἰδὼς ἐπ' ἔργοις πᾶσι, καὶ πρὸς σοί, πάτερ,</TextUnit>
    <TextUnit id="1173" loc="1269">παρασταθήτω: τῶν γὰρ ἡμαρτημένων</TextUnit>
    <TextUnit id="1174" loc="1270">ἄκη μέν ἐστι, προσφορὰ δ' οὐκ ἔστ' ἔτι.</TextUnit>
    <TextUnit id="1175" loc="1271">τί σιγᾷς;</TextUnit>
    <TextUnit id="1176" loc="1272">φώνησον, ὦ πάτερ, τι: μή μ' ἀποστραφῇς.</TextUnit>
    <TextUnit id="1177" loc="1273">οὐδ' ἀνταμείβει μ' οὐδέν, ἀλλ' ἀτιμάσας</TextUnit>
    <TextUnit id="1178" loc="1274">πέμψεις ἄναυδος, οὐδ' ἃ μηνίεις φράσας;</TextUnit>
    <TextUnit id="1179" loc="1275">ὦ σπέρματ' ἀνδρὸς τοῦδ', ἐμαὶ δ' ὁμαίμονες,</TextUnit>
    <TextUnit id="1180" loc="1276">πειράσατ' ἀλλ' ὑμεῖς γε κινῆσαι πατρὸς</TextUnit>
    <TextUnit id="1181" loc="1277">τὸ δυσπρόσοιστον κἀπροσήγορον στόμα,</TextUnit>
    <TextUnit id="1182" loc="1278">ὡς μή μ' ἄτιμον, τοῦ θεοῦ γε προστάτην,</TextUnit>
    <TextUnit id="1183" loc="1279">οὕτως ἀφῇ με μηδὲν ἀντειπὼν ἔπος.</TextUnit>
    <TextUnit id="1184" loc="1280">λέγ', ὦ ταλαίπωρ', αὐτὸς ὧν χρείᾳ πάρει:</TextUnit>
    <TextUnit id="1185" loc="1281">τὰ πολλὰ γάρ τοι ῥήματ' ἢ τέρψαντά τι,</TextUnit>
    <TextUnit id="1186" loc="1282">ἢ δυσχεράναντ' ἢ κατοικτίσαντά πως,</TextUnit>
    <TextUnit id="1187" loc="1283">παρέσχε φωνὴν τοῖς ἀφωνήτοις τινά.</TextUnit>
    <TextUnit id="1188" loc="1284">ἀλλ' ἐξερῶ: καλῶς γὰρ ἐξηγεῖ σύ μοι:</TextUnit>
    <TextUnit id="1189" loc="1285">πρῶτον μὲν αὐτὸν τὸν θεὸν ποιούμενος</TextUnit>
    <TextUnit id="1190" loc="1286">ἀρωγόν, ἔνθεν μ' ὧδ' ἀνέστησεν μολεῖν</TextUnit>
    <TextUnit id="1191" loc="1287">ὁ τῆσδε τῆς γῆς κοίρανος, διδοὺς ἐμοὶ</TextUnit>
    <TextUnit id="1192" loc="1288">λέξαι τ' ἀκοῦσαί τ' ἀσφαλεῖ σὺν ἐξόδῳ.</TextUnit>
    <TextUnit id="1193" loc="1289">καὶ ταῦτ' ἀφ' ὑμῶν, ὧ ξένοι, βουλήσομαι</TextUnit>
    <TextUnit id="1194" loc="1290">καὶ ταῖνδ' ἀδελφαῖν καὶ πατρὸς κυρεῖν ἐμοί.</TextUnit>
    <TextUnit id="1195" loc="1291">ἃ δ' ἦλθον, ἤδη σοι θέλω λέξαι, πάτερ.</TextUnit>
    <TextUnit id="1196" loc="1292">γῆς ἐκ πατρῴας ἐξελήλαμαι φυγάς,</TextUnit>
    <TextUnit id="1197" loc="1293">τοῖς σοῖς πανάρχοις οὕνεκ' ἐνθακεῖν θρόνοις</TextUnit>
    <TextUnit id="1198" loc="1294">γονῇ πεφυκὼς ἠξίουν γεραίτερος.</TextUnit>
    <TextUnit id="1199" loc="1295">ἀνθ' ὧν μ' ̓Ετεοκλῆς, ὢν φύσει νεώτερος,</TextUnit>
    <TextUnit id="1200" loc="1296">γῆς ἐξέωσεν, οὔτε νικήσας λόγῳ</TextUnit>
    <TextUnit id="1201" loc="1297">οὔτ' εἰς ἔλεγχον χειρὸς οὐδ' ἔργου μολών,</TextUnit>
    <TextUnit id="1202" loc="1298">πόλιν δὲ πείσας. ὧν ἐγὼ μάλιστα μὲν</TextUnit>
    <TextUnit id="1203" loc="1299">τὴν σὴν ἐρινὺν αἰτίαν εἶναι λέγω.</TextUnit>
    <TextUnit id="1204" loc="1300">ἔπειτα κἀπὸ μάντεων ταύτῃ κλύω.</TextUnit>
    <TextUnit id="1205" loc="1301">ἐπεὶ γὰρ ἦλθον ̓́Αργος ἐς τὸ Δωρικόν,</TextUnit>
    <TextUnit id="1206" loc="1302">λαβὼν ̓́Αδραστον πενθερόν, ξυνωμότας</TextUnit>
    <TextUnit id="1207" loc="1303">ἔστης' ἐμαυτῷ γῆς ὅσοιπερ ̓Απίας</TextUnit>
    <TextUnit id="1208" loc="1304">πρῶτοι καλοῦνται καὶ τετίμηνται δόρει,</TextUnit>
    <TextUnit id="1209" loc="1305">ὅπως τὸν ἑπτάλογχον ἐς Θήβας στόλον</TextUnit>
    <TextUnit id="1210" loc="1306">ξὺν τοῖσδ' ἀγείρας ἢ θάνοιμι πανδίκως</TextUnit>
    <TextUnit id="1211" loc="1307">ἢ τοὺς τάδ' ἐκπράξαντας ἐκβάλοιμι γῆς.</TextUnit>
    <TextUnit id="1212" loc="1308">εἶεν: τί δῆτα νῦν ἀφιγμένος κυρῶ;</TextUnit>
    <TextUnit id="1213" loc="1309">σοὶ προστροπαίους, ὦ πάτερ, λιτὰς ἔχων</TextUnit>
    <TextUnit id="1214" loc="1310">αὐτός τ' ἐμαυτοῦ ξυμμάχων τε τῶν ἐμῶν,</TextUnit>
    <TextUnit id="1215" loc="1311">οἳ νῦν σὺν ἑπτὰ τάξεσιν σὺν ἑπτά τε</TextUnit>
    <TextUnit id="1216" loc="1312">λόγχαις τὸ Θήβης πέδιον ἀμφεστᾶσι πᾶν:</TextUnit>
    <TextUnit id="1217" loc="1313">οἷος δορυσσοῦς ̓Αμφιάρεως, τὰ πρῶτα μὲν</TextUnit>
    <TextUnit id="1218" loc="1314">δόρει κρατύνων, πρῶτα δ' οἰωνῶν ὁδοῖς:</TextUnit>
    <TextUnit id="1219" loc="1315">ὁ δεύτερος δ' Αἰτωλὸς Οἰνέως τόκος</TextUnit>
    <TextUnit id="1220" loc="1316">Τυδεύς. τρίτος δ' ̓Ετέοκλος, ̓Αργεῖος γεγώς:</TextUnit>
    <TextUnit id="1221" loc="1317">τέταρτον ̔Ιππομέδοντ' ἀπέστειλεν πατὴρ</TextUnit>
    <TextUnit id="1222" loc="1318">Ταλαός: ὁ πέμπτος δ' εὔχεται κατασκαφῇ</TextUnit>
    <TextUnit id="1223" loc="1319">Καπανεὺς τὸ Θήβης ἄστυ δῃώσειν πυρί:</TextUnit>
    <TextUnit id="1224" loc="1320">ἕκτος δὲ Παρθενοπαῖος ̓Αρκὰς ὄρνυται,</TextUnit>
    <TextUnit id="1225" loc="1321">ἐπώνυμος τῆς πρόσθεν ἀδμήτης χρόνῳ</TextUnit>
    <TextUnit id="1226" loc="1322">μητρὸς λοχευθείς, πιστὸς ̓Αταλάντης γόνος:</TextUnit>
    <TextUnit id="1227" loc="1323">ἐγὼ δὲ σός, κεἰ μὴ σός, ἀλλὰ τοῦ κακοῦ</TextUnit>
    <TextUnit id="1228" loc="1324">πότμου φυτευθείς, σός γέ τοι καλούμενος,</TextUnit>
    <TextUnit id="1229" loc="1325">ἄγω τὸν ̓́Αργους ἄφοβον ἐς Θήβας στρατόν.</TextUnit>
    <TextUnit id="1230" loc="1326">οἵ ς' ἀντὶ παίδων τῶνδε καὶ ψυχῆς, πάτερ,</TextUnit>
    <TextUnit id="1231" loc="1327">ἱκετεύομεν ξύμπαντες ἐξαιτούμενοι</TextUnit>
    <TextUnit id="1232" loc="1328">μῆνιν βαρεῖαν εἰκαθεῖν ὁρμωμένῳ</TextUnit>
    <TextUnit id="1233" loc="1329">τῷδ' ἀνδρὶ τοὐμοῦ πρὸς κασιγνήτου τίσιν,</TextUnit>
    <TextUnit id="1234" loc="1330">ὅς μ' ἐξέωσε κἀπεσύλησεν πάτρας.</TextUnit>
    <TextUnit id="1235" loc="1331">εἰ γάρ τι πιστόν ἐστιν ἐκ χρηστηρίων,</TextUnit>
    <TextUnit id="1236" loc="1332">οἷς ἂν σὺ προσθῇ, τοῖσδ' ἔφασκ' εἶναι κράτος.</TextUnit>
    <TextUnit id="1237" loc="1333">πρὸς νῦν σε κρηνῶν καὶ θεῶν ὁμογνίων</TextUnit>
    <TextUnit id="1238" loc="1334">αἰτῶ πιθέσθαι καὶ παρεικαθεῖν, ἐπεὶ</TextUnit>
    <TextUnit id="1239" loc="1335">πτωχοὶ μὲν ἡμεῖς καὶ ξένοι, ξένος δὲ σύ.</TextUnit>
    <TextUnit id="1240" loc="1336">ἄλλους δὲ θωπεύοντες οἰκοῦμεν σύ τε</TextUnit>
    <TextUnit id="1241" loc="1337">κἀγώ, τὸν αὐτὸν δαίμον' ἐξειληχότες.</TextUnit>
    <TextUnit id="1242" loc="1338">ὁ δ' ἐν δόμοις τύραννος, ὦ τάλας ἐγώ,</TextUnit>
    <TextUnit id="1243" loc="1339">κοινῇ καθ' ἡμῶν ἐγγελῶν ἁβρύνεται:</TextUnit>
    <TextUnit id="1244" loc="1340">ὅν, εἰ σὺ τἠμῇ ξυμπαραστήσει φρενί,</TextUnit>
    <TextUnit id="1245" loc="1341">βραχεῖ σὺν ὄγκῳ καὶ χρόνῳ διασκεδῶ.</TextUnit>
    <TextUnit id="1246" loc="1342">ὥστ' ἐν δόμοισι τοῖσι σοῖς στήσω ς' ἄγων.</TextUnit>
    <TextUnit id="1247" loc="1343">στήσω δ' ἐμαυτόν, κεῖνον ἐκβαλὼν βίᾳ.</TextUnit>
    <TextUnit id="1248" loc="1344">καὶ ταῦτα σοῦ μὲν ξυνθέλοντος ἔστι μοι</TextUnit>
    <TextUnit id="1249" loc="1345">κομπεῖν, ἄνευ σοῦ δ' οὐδὲ σωθῆναι σθένω.</TextUnit>
    <TextUnit id="1250" loc="1346">τὸν ἄνδρα τοῦ πέμψαντος οὕνεκ', Οἰδίπους</TextUnit>
    <TextUnit id="1251" loc="1347">εἰπὼν ὁποῖα ξύμφορ' ἔκπεμψαι πάλιν.</TextUnit>
    <TextUnit id="1252" loc="1348">ἀλλ' εἰ μέν, ἄνδρες, τῆσδε δημοῦχοι χθονός</TextUnit>
    <TextUnit id="1253" loc="1349">μὴ 'τύγχαν' αὐτὸν δεῦρο προσπέμψας ἐμοὶ</TextUnit>
    <TextUnit id="1254" loc="1350">Θησεύς, δικαιῶν ὥστ' ἐμοῦ κλύειν λόγους,</TextUnit>
    <TextUnit id="1255" loc="1351">οὔ τἄν ποτ' ὀμφῆς τῆς ἐμῆς ἐπῄσθετο:</TextUnit>
    <TextUnit id="1256" loc="1352">νῦν δ' ἀξιωθεὶς εἶσι κἀκούσας γ' ἐμοῦ</TextUnit>
    <TextUnit id="1257" loc="1353">τοιαῦθ' ἃ τὸν τοῦδ' οὔ ποτ' εὐφρανεῖ βίον:</TextUnit>
    <TextUnit id="1258" loc="1354">ὅς γ', ὦ κάκιστε, σκῆπτρα καὶ θρόνους ἔχων,</TextUnit>
    <TextUnit id="1259" loc="1355">ἃ νῦν ὁ σὸς ξύναιμος ἐν Θήβαις ἔχει,</TextUnit>
    <TextUnit id="1260" loc="1356">τὸν αὐτὸς αὑτοῦ πατέρα τόνδ' ἀπήλασας</TextUnit>
    <TextUnit id="1261" loc="1357">κἄθηκας ἄπολιν καὶ στολὰς ταύτας φορεῖν,</TextUnit>
    <TextUnit id="1262" loc="1358">ἃς νῦν δακρύεις εἰσορῶν, ὅτ' ἐν πόνῳ</TextUnit>
    <TextUnit id="1263" loc="1359">ταὐτῷ βεβηκὼς τυγχάνεις κακῶν ἐμοί.</TextUnit>
    <TextUnit id="1264" loc="1360">οὐ κλαυστὰ δ' ἐστίν, ἀλλ' ἐμοὶ μὲν οἰστέα</TextUnit>
    <TextUnit id="1265" loc="1361">τάδ', ἕωσπερ ἂν ζῶ, σοῦ φονέως μεμνημένος:</TextUnit>
    <TextUnit id="1266" loc="1362">σὺ γάρ με μόχθῳ τῷδ' ἔθηκας ἔντροφον,</TextUnit>
    <TextUnit id="1267" loc="1363">σύ μ' ἐξέωσας, ἐκ σέθεν δ' ἀλώμενος</TextUnit>
    <TextUnit id="1268" loc="1364">ἄλλους ἐπαιτῶ τὸν καθ' ἡμέραν βίον.</TextUnit>
    <TextUnit id="1269" loc="1365">εἰ δ' ἐξέφυσα τάσδε μὴ 'μαυτῷ τροφοὺς</TextUnit>
    <TextUnit id="1270" loc="1366">τὰς παῖδας, ἦ τἂν οὐκ ἂν ἦ, τὸ σὸν μέρος:</TextUnit>
    <TextUnit id="1271" loc="1367">νῦν δ' αἵδε μ' ἐκσῴζουσιν, αἵδ' ἐμαὶ τροφοί,</TextUnit>
    <TextUnit id="1272" loc="1368">αἵδ' ἄνδρες, οὐ γυναῖκες, εἰς τὸ συμπονεῖν:</TextUnit>
    <TextUnit id="1273" loc="1369">ὑμεῖς δ' ἀπ' ἄλλου κοὐκ ἐμοῦ πεφύκατον.</TextUnit>
    <TextUnit id="1274" loc="1370">τοιγάρ ς' ὁ δαίμων εἰσορᾷ μὲν οὔ τί πω</TextUnit>
    <TextUnit id="1275" loc="1371">ὡς αὐτίκ', εἴπερ οἵδε κινοῦνται λόχοι</TextUnit>
    <TextUnit id="1276" loc="1372">πρὸς ἄστυ Θήβης. οὐ γὰρ ἔσθ' ὅπως πόλιν</TextUnit>
    <TextUnit id="1277" loc="1373">κείνην ἐρείψεις, ἀλλὰ πρόσθεν αἵματι</TextUnit>
    <TextUnit id="1278" loc="1374">πεσεῖ μιανθεὶς χὼ σύναιμος ἐξ ἴσου.</TextUnit>
    <TextUnit id="1279" loc="1375">τοιάσδ' ἀρὰς σφῷν πρόσθε τ' ἐξανῆκ' ἐγὼ</TextUnit>
    <TextUnit id="1280" loc="1376">νῦν τ' ἀνακαλοῦμαι ξυμμάχους ἐλθεῖν ἐμοί,</TextUnit>
    <TextUnit id="1281" loc="1377">ἵν' ἀξιῶτον τοὺς φυτεύσαντας σέβειν</TextUnit>
    <TextUnit id="1282" loc="1378">καὶ μὴ 'ξατιμάζητον, εἰ τυφλοῦ πατρὸς</TextUnit>
    <TextUnit id="1283" loc="1379">τοιώδ' ἐφύτην: αἵδε γὰρ τάδ' οὐκ ἔδρων.</TextUnit>
    <TextUnit id="1284" loc="1380">τοιγὰρ τὸ σὸν θάκημα καὶ τοὺς σοὺς θρόνους</TextUnit>
    <TextUnit id="1285" loc="1381">κρατοῦσιν, εἴπερ ἐστὶν ἡ παλαίφατος</TextUnit>
    <TextUnit id="1286" loc="1382">Δίκη ξύνεδρος Ζηνὸς ἀρχαίοις νόμοις.</TextUnit>
    <TextUnit id="1287" loc="1383">σὺ δ' ἔρρ' ἀπόπτυστός τε κἀπάτωρ ἐμοῦ,</TextUnit>
    <TextUnit id="1288" loc="1384">κακῶν κάκιστε, τάσδε συλλαβὼν ἀράς,</TextUnit>
    <TextUnit id="1289" loc="1385">ἅς σοι καλοῦμαι, μήτε γῆς ἐμφυλίου</TextUnit>
    <TextUnit id="1290" loc="1386">δόρει κρατῆσαι μήτε νοστῆσαί ποτε</TextUnit>
    <TextUnit id="1291" loc="1387">τὸ κοῖλον ̓́Αργος, ἀλλὰ συγγενεῖ χερὶ</TextUnit>
    <TextUnit id="1292" loc="1388">θανεῖν κτανεῖν θ' ὑφ' οὗπερ ἐξελήλασαι.</TextUnit>
    <TextUnit id="1293" loc="1389">τοιαῦτ' ἀρῶμαι καὶ καλῶ τὸ Ταρτάρου</TextUnit>
    <TextUnit id="1294" loc="1390">στυγνὸν πατρῷον ἔρεβος, ὥς ς' ἀποικίσῃ,</TextUnit>
    <TextUnit id="1295" loc="1391">καλῶ δὲ τάσδε δαίμονας, καλῶ δ' ̓́Αρη</TextUnit>
    <TextUnit id="1296" loc="1392">τὸν σφῷν τὸ δεινὸν μῖσος ἐμβεβληκότα.</TextUnit>
    <TextUnit id="1297" loc="1393">καὶ ταῦτ' ἀκούσας στεῖχε, κἀξάγγελλ' ἰὼν</TextUnit>
    <TextUnit id="1298" loc="1394">καὶ πᾶσι Καδμείοισι τοῖς σαυτοῦ θ' ἅμα</TextUnit>
    <TextUnit id="1299" loc="1395">πιστοῖσι συμμάχοισιν, οὕνεκ' Οἰδίπους</TextUnit>
    <TextUnit id="1300" loc="1396">τοιαῦτ' ἔνειμε παισὶ τοῖς αὑτοῦ γέρα.</TextUnit>
    <TextUnit id="1301" loc="1397">Πολύνεικες, οὔτε ταῖς παρελθούσαις ὁδοῖς</TextUnit>
    <TextUnit id="1302" loc="1398">ξυνήδομαί σοι, νῦν τ' ἴθ' ὡς τάχος πάλιν.</TextUnit>
    <TextUnit id="1303" loc="1399">οἴμοι κελεύθου τῆς τ' ἐμῆς δυσπραξίας,</TextUnit>
    <TextUnit id="1304" loc="1400">οἴμοι δ' ἑταίρων: οἷον ἆρ' ὁδοῦ τέλος</TextUnit>
    <TextUnit id="1305" loc="1401">̓́Αργους ἀφωρμήθημεν, ὦ τάλας ἐγώ,</TextUnit>
    <TextUnit id="1306" loc="1402">τοιοῦτον οἷον οὐδὲ φωνῆσαί τινι</TextUnit>
    <TextUnit id="1307" loc="1403">ἔξεσθ' ἑταίρων, οὐδ' ἀποστρέψαι πάλιν,</TextUnit>
    <TextUnit id="1308" loc="1404">ἀλλ' ὄντ' ἄναυδον τῇδε συγκῦρσαι τύχῃ.</TextUnit>
    <TextUnit id="1309" loc="1405">ὦ τοῦδ' ὅμαιμοι παῖδες, ἀλλ' ὑμεῖς, ἐπεὶ</TextUnit>
    <TextUnit id="1310" loc="1406">τὰ σκληρὰ πατρὸς κλύετε ταῦτ' ἀρωμένου,</TextUnit>
    <TextUnit id="1311" loc="1407">μή τοί με πρὸς θεῶν σφώ γ', ἐὰν αἱ τοῦδ' ἀραὶ</TextUnit>
    <TextUnit id="1312" loc="1408">πατρὸς τελῶνται καί τις ὑμῖν ἐς δόμους</TextUnit>
    <TextUnit id="1313" loc="1409">νόστος γένηται, μή μ' ἀτιμάσητέ γε,</TextUnit>
    <TextUnit id="1314" loc="1410">ἀλλ' ἐν τάφοισι θέσθε κἀν κτερίσμασιν.</TextUnit>
    <TextUnit id="1315" loc="1411">καὶ σφῷν ὁ νῦν ἔπαινος, ὃν κομίζετον</TextUnit>
    <TextUnit id="1316" loc="1412">τοῦδ', ἀνδρὸς οἷς πονεῖτον, οὐκ ἐλάσσονα</TextUnit>
    <TextUnit id="1317" loc="1413">ἔτ' ἄλλον οἴσει τῆς ἐμῆς ὑπουργίας.</TextUnit>
    <TextUnit id="1318" loc="1414">Πολύνεικες, ἱκετεύω σε πεισθῆναί τί μοι.</TextUnit>
    <TextUnit id="1319" loc="1415">ὦ φιλτάτη, τὸ ποῖον, ̓Αντιγόνη; λέγε.</TextUnit>
    <TextUnit id="1320" loc="1416">στρέψαι στράτευμ' ἐς ̓́Αργος ὡς τάχιστά γε,</TextUnit>
    <TextUnit id="1321" loc="1417">καὶ μὴ σέ τ' αὐτὸν καὶ πόλιν διεργάσῃ.</TextUnit>
    <TextUnit id="1322" loc="1418">ἀλλ' οὐχ οἷόν τε: πῶς γὰρ αὖθις ἂν πάλιν</TextUnit>
    <TextUnit id="1323" loc="1419">στράτευμ' ἄγοιμι ταὐτόν. εἰσάπαξ τρέσας;</TextUnit>
    <TextUnit id="1324" loc="1420">τί δ' αὖθις, ὦ παῖ, δεῖ σε θυμοῦσθαι; τί σοι</TextUnit>
    <TextUnit id="1325" loc="1421">πάτραν κατασκάψαντι κέρδος ἔρχεται;</TextUnit>
    <TextUnit id="1326" loc="1422">αἰσχρὸν τὸ φεύγειν καὶ τὸ πρεσβεύοντ' ἐμὲ</TextUnit>
    <TextUnit id="1327" loc="1423">οὕτω γελᾶσθαι τοῦ κασιγνήτου πάρα.</TextUnit>
    <TextUnit id="1328" loc="1424">ὁρᾷς τὰ τοῦδ' οὖν ὡς ἐς ὀρθὸν ἐκφέρει</TextUnit>
    <TextUnit id="1329" loc="1425">μαντεύμαθ', ὃς σφῷν θάνατον ἐξ ἀμφοῖν θροεῖ;</TextUnit>
    <TextUnit id="1330" loc="1426">χρῄζει γάρ: ἡμῖν δ' οὐχὶ συγχωρητέα.</TextUnit>
    <TextUnit id="1331" loc="1427">οἴμοι τάλαινα: τίς δὲ τολμήσει κλύων</TextUnit>
    <TextUnit id="1332" loc="1428">τὰ τοῦδ' ἕπεσθαι τἀνδρός, οἷ' ἐθέσπισεν;</TextUnit>
    <TextUnit id="1333" loc="1429">οὐκ ἀγγελοῦμεν φλαῦρ': ἐπεὶ στρατηλάτου</TextUnit>
    <TextUnit id="1334" loc="1430">χρηστοῦ τὰ κρείσσω μηδὲ τἀνδεᾶ λέγειν.</TextUnit>
    <TextUnit id="1335" loc="1431">οὕτως ἄρ', ὦ παῖ, ταῦτά σοι δεδογμένα;</TextUnit>
    <TextUnit id="1336" loc="1432">καὶ μή μ' ἐπίσχῃς γ': ἀλλ' ἐμοὶ μὲν ἥδ' ὁδὸς</TextUnit>
    <TextUnit id="1337" loc="1433">ἔσται μέλουσα δύσποτμός τε καὶ κακὴ</TextUnit>
    <TextUnit id="1338" loc="1434">πρὸς τοῦδε πατρὸς τῶν τε τοῦδ' ἐρινύων:</TextUnit>
    <TextUnit id="1339" loc="1435">σφῷν δ' εὖ διδοίη Ζεύς, τάδ' εἰ θανόντι μοι</TextUnit>
    <TextUnit id="1340" loc="1436">τελεῖτ', ἐπεὶ οὔ μοι ζῶντί γ' αὖθις ἕξετον.</TextUnit>
    <TextUnit id="1341" loc="1437">μέθεσθε δ' ἤδη χαίρετόν τ': οὐ γάρ μ' ἔτι βλέποντ' ἐσόψεσθ' αὖθις.   ὦ τάλαιν' ἐγώ.   μή τοί μ' ὀδύρου.   καὶ τίς ἄν ς' ὁρμώμενον</TextUnit>
    <TextUnit id="1342" loc="1440">εἰς προὖπτον ̔́Αιδην οὐ καταστένοι, κάσι;   εἰ χρή, θανοῦμαι.   μὴ σύ γ', ἀλλ' ἐμοὶ πιθοῦ.   μὴ πεῖθ' ἃ μὴ δεῖ.   δυστάλαινά τἄρ' ἐγώ, εἴ σου στερηθῶ.   ταῦτα δ' ἐν τῷ δαίμονι</TextUnit>
    <TextUnit id="1343" loc="1441">καὶ τῇδε φῦναι χἀτέρᾳ. σφὼ δ' οὖν ἐγὼ</TextUnit>
    <TextUnit id="1344" loc="1445">θεοῖς ἀρῶμαι μή ποτ' ἀντῆσαι κακῶν:</TextUnit>
    <TextUnit id="1345" loc="1446">ἀνάξιαι γὰρ πᾶσίν ἐστε δυστυχεῖν.</TextUnit>
    <TextUnit id="1346" loc="1447">νέα τάδε νεόθεν ἦλθέ μοι</TextUnit>
    <TextUnit id="1347" loc="1448">κακὰ βαρύποτμὰ παρ' ἀλαοῦ ξένου,</TextUnit>
    <TextUnit id="1348" loc="1450">εἴ τι μοῖρα μὴ κιγχάνει.</TextUnit>
    <TextUnit id="1349" loc="1451">μάταν γὰρ οὐδὲν ἀξίωμα δαιμόνων ἔχω φράσαι.</TextUnit>
    <TextUnit id="1350" loc="1452">ὁρᾷ ὁρᾷ ταῦτ' ἀεὶ χρόνος, τρέχων μὲν ἕτερα,</TextUnit>
    <TextUnit id="1351" loc="1455">τὰ δὲ παρ' ἦμαρ αὖθις αὔξων ἄνω.</TextUnit>
    <TextUnit id="1352" loc="1456">ἔκτυπεν αἰθήρ, ὦ Ζεῦ.</TextUnit>
    <TextUnit id="1353" loc="1457">ὦ τέκνα τέκνα, πῶς ἄν, εἴ τις ἔντοπος,</TextUnit>
    <TextUnit id="1354" loc="1458">τὸν πάντ' ἄριστον δεῦρο Θησέα πόροι;</TextUnit>
    <TextUnit id="1355" loc="1459">πάτερ, τί δ' ἐστὶ τἀξίωμ' ἐφ' ᾧ καλεῖς;</TextUnit>
    <TextUnit id="1356" loc="1460">Διὸς πτερωτὸς ἥδε μ' αὐτίκ' ἄξεται</TextUnit>
    <TextUnit id="1357" loc="1461">βροντὴ πρὸς ̔́Αιδην: ἀλλὰ πέμψαθ' ὡς τάχος.</TextUnit>
    <TextUnit id="1358" loc="1462">μέγας, ἴδε, μάλ' ὅδ' ἐρείπεται</TextUnit>
    <TextUnit id="1359" loc="1463">κτύπος ἄφατος διόβολος: ἐς δ' ἄκραν</TextUnit>
    <TextUnit id="1360" loc="1465">δεῖμ' ὑπῆλθε κρατὸς φόβαν.</TextUnit>
    <TextUnit id="1361" loc="1466">ἔπτηξα θυμόν: οὐρανία γὰρ ἀστραπὴ φλέγει πάλιν.</TextUnit>
    <TextUnit id="1362" loc="1467">τί μὰν ἀφήσει τέλος; δέδοικα δ': οὐ γὰρ ἅλιον</TextUnit>
    <TextUnit id="1363" loc="1470">ἀφορμᾷ ποτ', οὐκ ἄνευ ξυμφορᾶς.</TextUnit>
    <TextUnit id="1364" loc="1471">ὦ μέγας αἰθήρ, ὦ Ζεῦ.</TextUnit>
    <TextUnit id="1365" loc="1472">ὦ παῖδες, ἥκει τῷδ' ἐπ' ἀνδρὶ θέσφατος</TextUnit>
    <TextUnit id="1366" loc="1473">βίου τελευτὴ κοὐκέτ' ἔστ' ἀποστροφή.</TextUnit>
    <TextUnit id="1367" loc="1474">πῶς οἶσθα; τῷ δὲ τοῦτο συμβαλὼν ἔχεις;</TextUnit>
    <TextUnit id="1368" loc="1475">καλῶς κάτοιδ': ἀλλ' ὡς τάχιστά μοι μολὼν</TextUnit>
    <TextUnit id="1369" loc="1476">ἄνακτα χώρας τῆσδέ τις πορευσάτω.</TextUnit>
    <TextUnit id="1370" loc="1477">ἔα ἔα, ἰδοὺ μάλ' αὖθις ἀμφίσταται διαπρύσιος ὄτοβος.</TextUnit>
    <TextUnit id="1371" loc="1480">ἵλαος, ὦ δαίμων, ἵλαος εἴ τι γᾷ</TextUnit>
    <TextUnit id="1372" loc="1481">ματέρι τυγχάνεις ἀφεγγὲς φέρων.</TextUnit>
    <TextUnit id="1373" loc="1482">ἐναισίου δὲ σοῦ τύχοιμι, μηδ' ἄλαστον ἄνδρ' ἰδὼν</TextUnit>
    <TextUnit id="1374" loc="1483">ἀκερδῆ χάριν μετάσχοιμί πως. Ζεῦ ἄνα σοὶ φωνῶ.</TextUnit>
    <TextUnit id="1375" loc="1486">ἆρ' ἐγγὺς ἁνήρ; ἆρ' ἔτ' ἐμψύχου, τέκνα,</TextUnit>
    <TextUnit id="1376" loc="1487">κιχήσεταί μου καὶ κατορθοῦντος φρένα;</TextUnit>
    <TextUnit id="1377" loc="1488">τί δ' ἂν θέλοις τὸ πιστὸν ἐμφῦναι φρενί;</TextUnit>
    <TextUnit id="1378" loc="1489">ἀνθ' ὧν ἔπασχον εὖ, τελεσφόρον χάριν</TextUnit>
    <TextUnit id="1379" loc="1490">δοῦναί σφιν, ἥνπερ τυγχάνων ὑπεσχόμην.</TextUnit>
    <TextUnit id="1380" loc="1491">ἰὼ ἰὼ παῖ, βᾶθι βᾶθ', εἴτ' ἄκρα,</TextUnit>
    <TextUnit id="1381" loc="1492">περὶ γύαλ' ἐναλίῳ Ποσειδωνίῳ θεῷ, τυγχάνεις</TextUnit>
    <TextUnit id="1382" loc="1493">βούθυτον ἑστίαν ἁγίζων, ἱκοῦ.</TextUnit>
    <TextUnit id="1383" loc="1494">ὁ γὰρ ξένος σε καὶ πόλισμα καὶ φίλους ἐπαξιοῖ</TextUnit>
    <TextUnit id="1384" loc="1495">δικαίαν χάριν παρασχεῖν παθών.</TextUnit>
    <TextUnit id="1385" loc="1496">σπεῦσον ἄϊσς', ὦναξ.</TextUnit>
    <TextUnit id="1386" loc="1500">τίς αὖ παρ' ὑμῶν κοινὸς ἠχεῖται κτύπος,</TextUnit>
    <TextUnit id="1387" loc="1501">σαφὴς μὲν ἀστῶν, ἐμφανὴς δὲ τοῦ ξένου;</TextUnit>
    <TextUnit id="1388" loc="1502">μή τις Διὸς κεραυνὸς ἤ τις ὀμβρία</TextUnit>
    <TextUnit id="1389" loc="1503">χάλαζ' ἐπιρράξασα; πάντα γὰρ θεοῦ</TextUnit>
    <TextUnit id="1390" loc="1504">τοιαῦτα χειμάζοντος εἰκάσαι πάρα.</TextUnit>
    <TextUnit id="1391" loc="1505">ἄναξ, ποθοῦντι προυφάνης, καί σοι θεῶν</TextUnit>
    <TextUnit id="1392" loc="1506">τύχην τις ἐσθλὴν τῆσδ' ἔθηκε τῆς ὁδοῦ.</TextUnit>
    <TextUnit id="1393" loc="1507">τί δ' ἐστίν, ὦ παῖ Λαί̈ου, νέορτον αὖ;</TextUnit>
    <TextUnit id="1394" loc="1508">ῥοπὴ βίου μοι: καί ς' ἅπερ ξυνῄνεσα</TextUnit>
    <TextUnit id="1395" loc="1509">θέλω πόλιν τε τήνδε μὴ ψεύσας θανεῖν.</TextUnit>
    <TextUnit id="1396" loc="1510">τῷ δ' ἐκπέπεισαι τοῦ μόρου τεκμηρίῳ;</TextUnit>
    <TextUnit id="1397" loc="1511">αὐτοὶ θεοὶ κήρυκες ἀγγέλλουσί μοι,</TextUnit>
    <TextUnit id="1398" loc="1512">ψεύδοντες οὐδὲν σῆμα τῶν προκειμένων.</TextUnit>
    <TextUnit id="1399" loc="1513">πῶς εἶπας, ὦ γεραιέ, δηλοῦσθαι τάδε;</TextUnit>
    <TextUnit id="1400" loc="1514">αἱ πολλὰ βρονταὶ διατελεῖς τὰ πολλά τε</TextUnit>
    <TextUnit id="1401" loc="1515">στράψαντα χειρὸς τῆς ἀνικήτου βέλη.</TextUnit>
    <TextUnit id="1402" loc="1516">πείθεις με: πολλὰ γάρ σε θεσπίζονθ' ὁρῶ</TextUnit>
    <TextUnit id="1403" loc="1517">κοὐ ψευδόφημα: χὤ τι χρὴ ποιεῖν λέγε.</TextUnit>
    <TextUnit id="1404" loc="1518">ἐγὼ διδάξω, τέκνον Αἰγέως, ἅ σοι</TextUnit>
    <TextUnit id="1405" loc="1519">γήρως ἄλυπα τῇδε κείσεται πόλει.</TextUnit>
    <TextUnit id="1406" loc="1520">χῶρον μὲν αὐτὸς αὐτίκ' ἐξηγήσομαι,</TextUnit>
    <TextUnit id="1407" loc="1521">ἄθικτος ἡγητῆρος, οὗ με χρὴ θανεῖν.</TextUnit>
    <TextUnit id="1408" loc="1522">τοῦτον δὲ φράζε μή ποτ' ἀνθρώπων τινί,</TextUnit>
    <TextUnit id="1409" loc="1523">μήθ' οὗ κέκευθε μήτ' ἐν οἷς κεῖται τόποις:</TextUnit>
    <TextUnit id="1410" loc="1524">ὥς σοι πρὸ πολλῶν ἀσπίδων ἀλκὴν ὅδε</TextUnit>
    <TextUnit id="1411" loc="1525">δορός τ' ἐπακτοῦ γειτονῶν ἀεὶ τιθῇ.</TextUnit>
    <TextUnit id="1412" loc="1526">ἃ δ' ἐξάγιστα μηδὲ κινεῖται λόγῳ,</TextUnit>
    <TextUnit id="1413" loc="1527">αὐτὸς μαθήσει, κεῖς' ὅταν μόλῃς μόνος:</TextUnit>
    <TextUnit id="1414" loc="1528">ὡς οὔτ' ἂν ἀστῶν τῶνδ' ἂν ἐξείποιμί τῳ</TextUnit>
    <TextUnit id="1415" loc="1529">οὔτ' ἂν τέκνοισι τοῖς ἐμοῖς, στέργων ὅμως.</TextUnit>
    <TextUnit id="1416" loc="1530">ἀλλ' αὐτὸς αἰεὶ σῷζε, χὤταν εἰς τέλος</TextUnit>
    <TextUnit id="1417" loc="1531">τοῦ ζῆν ἀφικνῇ, τῷ προφερτάτῳ μόνῳ</TextUnit>
    <TextUnit id="1418" loc="1532">σήμαιν', ὁ δ' αἰεὶ τὠπιόντι δεικνύτω.</TextUnit>
    <TextUnit id="1419" loc="1533">χοὔτως ἀδῇον τήνδ' ἐνοικήσεις πόλιν</TextUnit>
    <TextUnit id="1420" loc="1534">σπαρτῶν ἀπ' ἀνδρῶν: αἱ δὲ μυρίαι πόλεις,</TextUnit>
    <TextUnit id="1421" loc="1535">κἂν εὖ τις οἰκῇ, ῥᾳδίως καθύβρισαν.</TextUnit>
    <TextUnit id="1422" loc="1536">θεοὶ γὰρ εὖ μέν, ὀψὲ δ' εἰσορῶς', ὅταν</TextUnit>
    <TextUnit id="1423" loc="1537">τὰ θεῖ' ἀφείς τις εἰς τὸ μαίνεσθαι τραπῇ:</TextUnit>
    <TextUnit id="1424" loc="1538">ὃ μὴ σύ, τέκνον Αἰγέως, βούλου παθεῖν.</TextUnit>
    <TextUnit id="1425" loc="1539">τὰ μὲν τοιαῦτ' οὖν εἰδότ' ἐκδιδάσκομεν.</TextUnit>
    <TextUnit id="1426" loc="1540">χῶρον δ', ἐπείγει γάρ με τοὐκ θεοῦ παρόν,</TextUnit>
    <TextUnit id="1427" loc="1541">στείχωμεν ἤδη μηδ' ἔτ' ἐντρεπώμεθα.</TextUnit>
    <TextUnit id="1428" loc="1542">ὦ παῖδες, ὧδ' ἕπεσθ': ἐγὼ γὰρ ἡγεμὼν</TextUnit>
    <TextUnit id="1429" loc="1543">σφῷν αὖ πέφασμαι καινός, ὥσπερ σφὼ πατρί.</TextUnit>
    <TextUnit id="1430" loc="1544">χωρεῖτε καὶ μὴ ψαύετ', ἀλλ' ἐᾶτέ με</TextUnit>
    <TextUnit id="1431" loc="1545">αὐτὸν τὸν ἱερὸν τύμβον ἐξευρεῖν, ἵνα</TextUnit>
    <TextUnit id="1432" loc="1546">μοῖρ' ἀνδρὶ τῷδε τῇδε κρυφθῆναι χθονί.</TextUnit>
    <TextUnit id="1433" loc="1547">τῇδ' ὧδε, τῇδε βᾶτε: τῇδε γάρ μ' ἄγει</TextUnit>
    <TextUnit id="1434" loc="1548">̔Ερμῆς ὁ πομπὸς ἥ τε νερτέρα θεός.</TextUnit>
    <TextUnit id="1435" loc="1549">ὦ φῶς ἀφεγγές, πρόσθε πού ποτ' ἦσθ' ἐμόν,</TextUnit>
    <TextUnit id="1436" loc="1550">νῦν δ' ἔσχατόν σου τοὐμὸν ἅπτεται δέμας.</TextUnit>
    <TextUnit id="1437" loc="1551">ἤδη γὰρ ἕρπω τὸν τελευταῖον βίον</TextUnit>
    <TextUnit id="1438" loc="1552">κρύψων παρ' ̔́Αιδην. ἀλλά, φίλτατε ξένων,</TextUnit>
    <TextUnit id="1439" loc="1553">αὐτός τε χώρα θ' ἥδε πρόσπολοί τε σοὶ</TextUnit>
    <TextUnit id="1440" loc="1554">εὐδαίμονες γένοισθε, κἀπ' εὐπραξίᾳ</TextUnit>
    <TextUnit id="1441" loc="1555">μέμνησθέ μου θανόντος εὐτυχεῖς ἀεί.</TextUnit>
    <TextUnit id="1442" loc="1556">εἰ θέμις ἐστί μοι τὰν ἀφανῆ θεὸν</TextUnit>
    <TextUnit id="1443" loc="1557">καὶ σὲ λιταῖς σεβίζειν,</TextUnit>
    <TextUnit id="1444" loc="1558">ἐννυχίων ἄναξ,</TextUnit>
    <TextUnit id="1445" loc="1560">Αἰδωνεῦ Αἰδωνεῦ, λίσσωμαι</TextUnit>
    <TextUnit id="1446" loc="1561">ἄπονα μήτ' ἐπὶ βαρυαχεῖ</TextUnit>
    <TextUnit id="1447" loc="1562">ξένον ἐξανύσαι</TextUnit>
    <TextUnit id="1448" loc="1563">μόρῳ τὰν παγκευθῆ κάτω</TextUnit>
    <TextUnit id="1449" loc="1564">νεκρῶν πλάκα καὶ Στύγιον δόμον.</TextUnit>
    <TextUnit id="1450" loc="1565">πολλῶν γὰρ ἂν καὶ μάταν</TextUnit>
    <TextUnit id="1451" loc="1566">πημάτων ἱκνουμένων</TextUnit>
    <TextUnit id="1452" loc="1567">πάλιν σφε δαίμων δίκαιος αὔξοι.</TextUnit>
    <TextUnit id="1453" loc="1568">ὦ χθόνιαι θεαὶ σῶμά τ' ἀνικάτου</TextUnit>
    <TextUnit id="1454" loc="1569">θηρός, ὃν ἐν πύλαισι</TextUnit>
    <TextUnit id="1455" loc="1570">ταῖσι πολυξένοις</TextUnit>
    <TextUnit id="1456" loc="1571">εὐνᾶσθαι κνυζεῖσθαί τ' ἐξ ἄντρων</TextUnit>
    <TextUnit id="1457" loc="1572">ἀδάματον φύλακα παρ' ̔Αίδᾳ</TextUnit>
    <TextUnit id="1458" loc="1573">λόγος αἰὲν ἔχει:</TextUnit>
    <TextUnit id="1459" loc="1574">τόν, ὦ Γᾶς παῖ καὶ Ταρτάρου,</TextUnit>
    <TextUnit id="1460" loc="1575">κατεύχομαι ἐν καθαρῷ βῆναι</TextUnit>
    <TextUnit id="1461" loc="1576">ὁρμωμένῳ νερτέρας</TextUnit>
    <TextUnit id="1462" loc="1577">τῷ ξένῳ νεκρῶν πλάκας:</TextUnit>
    <TextUnit id="1463" loc="1578">σέ τοι κικλήσκω τὸν αἰένυπνον.</TextUnit>
    <TextUnit id="1464" loc="1579">ἄνδρες πολῖται, ξυντομωτάτως, μὲν ἂν</TextUnit>
    <TextUnit id="1465" loc="1580">τύχοιμι λέξας Οἰδίπουν ὀλωλότα:</TextUnit>
    <TextUnit id="1466" loc="1581">ἃ δ' ἦν τὰ πραχθέντ', οὔθ' ὁ μῦθος ἐν βραχεῖ</TextUnit>
    <TextUnit id="1467" loc="1582">φράσαι πάρεστιν οὔτε τἄργ' ὅς' ἦν ἐκεῖ.   ὄλωλε γὰρ δύστηνος;   ὡς λελοιπότα</TextUnit>
    <TextUnit id="1468" loc="1583">κεῖνον τὸν ἀεὶ βίοτον ἐξεπίστασο.</TextUnit>
    <TextUnit id="1469" loc="1585">πῶς; ἆρα θείᾳ κἀπόνῳ τάλας τύχῃ;</TextUnit>
    <TextUnit id="1470" loc="1586">ταῦτ' ἐστὶν ἤδη κἀποθαυμάσαι πρέπον.</TextUnit>
    <TextUnit id="1471" loc="1587">ὡς μὲν γὰρ ἐνθένδ' εἷρπε, καὶ σύ που παρὼν</TextUnit>
    <TextUnit id="1472" loc="1588">ἔξοισθ', ὑφηγητῆρος οὐδενὸς φίλων,</TextUnit>
    <TextUnit id="1473" loc="1589">ἀλλ' αὐτὸς ἡμῖν πᾶσιν ἐξηγούμενος.</TextUnit>
    <TextUnit id="1474" loc="1590">ἐπεὶ δ' ἀφῖκτο τὸν καταρράκτην ὀδὸν</TextUnit>
    <TextUnit id="1475" loc="1591">χαλκοῖς βάθροισι γῆθεν ἐρριζωμένον,</TextUnit>
    <TextUnit id="1476" loc="1592">ἔστη κελεύθων ἐν πολυσχίστων μιᾷ,</TextUnit>
    <TextUnit id="1477" loc="1593">κοίλου πέλας κρατῆρος, οὗ τὰ Θησέως</TextUnit>
    <TextUnit id="1478" loc="1594">Περίθου τε κεῖται πίστ' ἀεὶ ξυνθήματα.</TextUnit>
    <TextUnit id="1479" loc="1595">ἀφ' οὗ μέσος στὰς τοῦ τε Θορικίου πέτρου</TextUnit>
    <TextUnit id="1480" loc="1596">κοίλης τ' ἀχέρδου κἀπὸ λαί̈νου τάφου,</TextUnit>
    <TextUnit id="1481" loc="1597">καθέζετ': εἶτ' ἔλυσε δυσπινεῖς στολάς.</TextUnit>
    <TextUnit id="1482" loc="1598">κἄπειτ' ἀύ̈σας παῖδας ἠνώγει ῥυτῶν</TextUnit>
    <TextUnit id="1483" loc="1599">ὑδάτων ἐνεγκεῖν λουτρὰ καὶ χοάς ποθεν:</TextUnit>
    <TextUnit id="1484" loc="1600">τὼ δ' εὐχλόου Δήμητρος εἰς προσόψιον</TextUnit>
    <TextUnit id="1485" loc="1601">πάγον μολοῦσαι τάσδ' ἐπιστολὰς πατρὶ</TextUnit>
    <TextUnit id="1486" loc="1602">ταχεῖ 'πόρευσαν σῦν χρόνῳ, λουτροῖς τέ νιν</TextUnit>
    <TextUnit id="1487" loc="1603">ἐσθῆτί τ' ἐξήσκησαν ᾗ νομίζεται.</TextUnit>
    <TextUnit id="1488" loc="1604">ἐπεὶ δὲ παντὸς εἶχε δρῶντος ἡδονὴν</TextUnit>
    <TextUnit id="1489" loc="1605">κοὐκ ἦν ἔτ' οὐδὲν ἀργὸν ὧν ἐφίετο,</TextUnit>
    <TextUnit id="1490" loc="1606">κτύπησε μὲν Ζεὺς χθόνιος αἱ δὲ παρθένοι</TextUnit>
    <TextUnit id="1491" loc="1607">ῥίγησαν, ὡς ἤκουσαν: ἐς δὲ γούνατα</TextUnit>
    <TextUnit id="1492" loc="1608">πατρὸς πεσοῦσαι 'κλαιον οὐδ' ἀνίεσαν</TextUnit>
    <TextUnit id="1493" loc="1609">στέρνων ἀραγμοὺς οὐδὲ παμμήκεις γόους.</TextUnit>
    <TextUnit id="1494" loc="1610">ὁ δ' ὡς ἀκούει φθόγγον ἐξαίφνης πικρόν,</TextUnit>
    <TextUnit id="1495" loc="1611">πτύξας ἐπ' αὐταῖς χεῖρας εἶπεν: ὦ τέκνα,</TextUnit>
    <TextUnit id="1496" loc="1612">οὐκ ἔστ' ἔθ' ὑμῖν τῇδ' ἐν ἡμέρᾳ πατήρ.</TextUnit>
    <TextUnit id="1497" loc="1613">ὄλωλε γὰρ δὴ πάντα τἀμά, κοὐκέτι</TextUnit>
    <TextUnit id="1498" loc="1614">τὴν δυσπόνητον ἕξετ' ἀμφ' ἐμοὶ τροφήν:</TextUnit>
    <TextUnit id="1499" loc="1615">σκληρὰν μέν, οἶδα, παῖδες: ἀλλ' ἓν γὰρ μόνον</TextUnit>
    <TextUnit id="1500" loc="1616">τὰ πάντα λύει ταῦτ' ἔπος μοχθήματα.</TextUnit>
    <TextUnit id="1501" loc="1617">τὸ γὰρ φιλεῖν οὐκ ἔστιν ἐξ ὅτου πλέον</TextUnit>
    <TextUnit id="1502" loc="1618">ἢ τοῦδε τἀνδρὸς ἔσχεθ', οὗ τητώμεναι</TextUnit>
    <TextUnit id="1503" loc="1619">τὸ λοιπὸν ἤδη τὸν βίον διάζετον.</TextUnit>
    <TextUnit id="1504" loc="1620">τοιαῦτ' ἐπ' ἀλλήλοισιν ἀμφικείμενοι</TextUnit>
    <TextUnit id="1505" loc="1621">λύγδην ἔκλαιον πάντες. ὡς δὲ πρὸς τέλος</TextUnit>
    <TextUnit id="1506" loc="1622">γόων ἀφίκοντ' οὐδ' ἔτ' ὠρώρει βοή,</TextUnit>
    <TextUnit id="1507" loc="1623">ἦν μὲν σιωπή: φθέγμα δ' ἐξαίφνης τινὸς</TextUnit>
    <TextUnit id="1508" loc="1624">θώϋξεν αὐτόν, ὥστε πάντας ὀρθίας</TextUnit>
    <TextUnit id="1509" loc="1625">στῆσαι φόβῳ δείσαντας ἐξαίφνης τρίχας,</TextUnit>
    <TextUnit id="1510" loc="1626">καλεῖ γὰρ αὐτὸν πολλὰ πολλαχῇ θεός:</TextUnit>
    <TextUnit id="1511" loc="1627">ὦ οὗτος οὗτος, Οἰδίπους, τί μέλλομεν</TextUnit>
    <TextUnit id="1512" loc="1628">χωρεῖν; πάλαι δὴ τἀπὸ σοῦ βραδύνεται.</TextUnit>
    <TextUnit id="1513" loc="1629">ὁ δ' ὡς ἐπῄσθετ' ἐκ θεοῦ καλούμενος,</TextUnit>
    <TextUnit id="1514" loc="1630">αὐδᾷ μολεῖν οἱ γῆς ἄνακτα Θησέα.</TextUnit>
    <TextUnit id="1515" loc="1631">κἀπεὶ προσῆλθεν, εἶπεν: ὦ φίλον κάρα,</TextUnit>
    <TextUnit id="1516" loc="1632">δός μοι χερὸς σῆς πίστιν ὁρκίαν τέκνοις,</TextUnit>
    <TextUnit id="1517" loc="1633">ὑμεῖς τε, παῖδες, τῷδε: καὶ καταίνεσον</TextUnit>
    <TextUnit id="1518" loc="1634">μήποτε προδώσειν τάσδ' ἑκών, τελεῖν δ' ὅς' ἂν</TextUnit>
    <TextUnit id="1519" loc="1635">μέλλῃς φρονῶν εὖ ξυμφέροντ' αὐτοῖς ἀεί.</TextUnit>
    <TextUnit id="1520" loc="1636">ὁ δ', ὡς ἀνὴρ γενναῖος, οὐκ οἴκτου μέτα</TextUnit>
    <TextUnit id="1521" loc="1637">κατῄνεσεν τάδ' ὅρκιος δράσειν ξένῳ.</TextUnit>
    <TextUnit id="1522" loc="1638">ὅπως δὲ ταῦτ' ἔδρασεν, εὐθὺς Οἰδίπους</TextUnit>
    <TextUnit id="1523" loc="1639">ψαύσας ἀμαυραῖς χερσὶν ὧν παίδων λέγει:</TextUnit>
    <TextUnit id="1524" loc="1640">ὦ παῖδε, τλάσας χρὴ τὸ γενναῖον φρενὶ</TextUnit>
    <TextUnit id="1525" loc="1641">χωρεῖν τόπων ἐκ τῶνδε, μηδ' ἃ μὴ θέμις</TextUnit>
    <TextUnit id="1526" loc="1642">λεύσσειν δικαιοῦν μηδὲ φωνούντων κλύειν,</TextUnit>
    <TextUnit id="1527" loc="1643">ἀλλ' ἕρπεθ' ὡς τάχιστα: πλὴν ὁ κύριος</TextUnit>
    <TextUnit id="1528" loc="1644">Θησεὺς παρέστω μανθάνων τὰ δρώμενα.</TextUnit>
    <TextUnit id="1529" loc="1645">τοσαῦτα φωνήσαντος εἰσηκούσαμεν</TextUnit>
    <TextUnit id="1530" loc="1646">ξύμπαντες: ἀστακτὶ δὲ σὺν ταῖς παρθένοις</TextUnit>
    <TextUnit id="1531" loc="1647">στένοντες ὡμαρτοῦμεν. ὡς δ' ἀπήλθομεν,</TextUnit>
    <TextUnit id="1532" loc="1648">χρόνῳ βραχεῖ στραφέντες ἐξαπείδομεν</TextUnit>
    <TextUnit id="1533" loc="1649">τὸν ἄνδρα τὸν μὲν οὐδαμοῦ παρόντ' ἔτι,</TextUnit>
    <TextUnit id="1534" loc="1650">ἄνακτα δ' αὐτὸν ὀμμάτων ἐπίσκιον</TextUnit>
    <TextUnit id="1535" loc="1651">χεῖρ' ἀντέχοντα κρατός, ὡς δεινοῦ τινος</TextUnit>
    <TextUnit id="1536" loc="1652">φόβου φανέντος οὐδ' ἀνασχετοῦ βλέπειν.</TextUnit>
    <TextUnit id="1537" loc="1653">ἔπειτα μέντοι βαιὸν οὐδὲ σὺν χρόνῳ</TextUnit>
    <TextUnit id="1538" loc="1654">ὁρῶμεν αὐτὸν γῆν τε προσκυνοῦνθ' ἅμα</TextUnit>
    <TextUnit id="1539" loc="1655">καὶ τὸν θεῶν ̓́Ολυμπον ἐν ταὐτῷ λόγῳ.</TextUnit>
    <TextUnit id="1540" loc="1656">μόρῳ δ' ὁποίῳ κεῖνος ὤλετ', οὐδ' ἂν εἷς</TextUnit>
    <TextUnit id="1541" loc="1657">θνητῶν φράσειε, πλὴν τὸ Θησέως κάρα.</TextUnit>
    <TextUnit id="1542" loc="1658">οὐ γάρ τις αὐτὸν οὔτε πυρφόρος θεοῦ</TextUnit>
    <TextUnit id="1543" loc="1659">κεραυνὸς ἐξέπραξεν οὔτε ποντία</TextUnit>
    <TextUnit id="1544" loc="1660">θύελλα κινηθεῖσα τῷ τότ' ἐν χρόνῳ,</TextUnit>
    <TextUnit id="1545" loc="1661">ἀλλ' ἤ τις ἐκ θεῶν πομπὸς ἢ τὸ νερτέρων</TextUnit>
    <TextUnit id="1546" loc="1662">εὔνουν διαστὰν γῆς ἀλύπητον βάθρον.</TextUnit>
    <TextUnit id="1547" loc="1663">ἁνὴρ γὰρ οὐ στενακτὸς οὐδὲ σὺν νόσοις</TextUnit>
    <TextUnit id="1548" loc="1664">ἀλγεινὸς ἐξεπέμπετ', ἀλλ' εἴ τις βροτῶν</TextUnit>
    <TextUnit id="1549" loc="1665">θαυμαστός. εἰ δὲ μὴ δοκῶ φρονῶν λέγειν,</TextUnit>
    <TextUnit id="1550" loc="1666">οὐκ ἂν παρείμην οἷσι μὴ δοκῶ φρονεῖν.</TextUnit>
    <TextUnit id="1551" loc="1667">ποῦ δ' αἵ τε παῖδες χοἰ προπέμψαντες φίλων;</TextUnit>
    <TextUnit id="1552" loc="1668">αἵδ' οὐχ ἑκάς: γόων γὰρ οὐκ ἀσήμονες</TextUnit>
    <TextUnit id="1553" loc="1669">φθόγγοι σφε σημαίνουσι δεῦρ' ὁρμωμένας.</TextUnit>
    <TextUnit id="1554" loc="1670">αἰαῖ, φεῦ, ἔστιν ἔστι νῷν δὴ</TextUnit>
    <TextUnit id="1555" loc="1671">οὐ τὸ μέν, ἄλλο δὲ μή, πατρὸς ἔμφυτον</TextUnit>
    <TextUnit id="1556" loc="1672">ἄλαστον αἷμα δυσμόροιν στενάζειν,</TextUnit>
    <TextUnit id="1557" loc="1673">ᾧτινι τὸν πολὺν</TextUnit>
    <TextUnit id="1558" loc="1674">ἄλλοτε μὲν πόνον ἔμπεδον εἴχομεν,</TextUnit>
    <TextUnit id="1559" loc="1675">ἐν πυμάτῳ δ' ἀλόγιστα παροίσομεν</TextUnit>
    <TextUnit id="1560" loc="1676">ἰδόντε καὶ παθόντε.</TextUnit>
    <TextUnit id="1561" loc="1677">τί δ' ἔστιν;</TextUnit>
    <TextUnit id="1562" loc="1678">ἔστιν μὲν εἰκάσαι, φίλοι.  βέβηκεν;  ὡς μάλιστ' ἂν ἐν πόθῳ λάβοις.</TextUnit>
    <TextUnit id="1563" loc="1679">τί γάρ, ὅτῳ μήτ' ̓́Αρης</TextUnit>
    <TextUnit id="1564" loc="1680">μήτε πόντος ἀντέκυρσεν,</TextUnit>
    <TextUnit id="1565" loc="1681">ἄσκοποι δὲ πλάκες ἔμαρψαν</TextUnit>
    <TextUnit id="1566" loc="1682">ἐν ἀφανεῖ τινι μόρῳ φερόμενον.</TextUnit>
    <TextUnit id="1567" loc="1683">τάλαινα: νῶν δ' ὀλεθρία</TextUnit>
    <TextUnit id="1568" loc="1684">νὺξ ἐπ' ὄμμασιν βέβακε.</TextUnit>
    <TextUnit id="1569" loc="1685">πῶς γὰρ ἤ τιν' ἀπίαν</TextUnit>
    <TextUnit id="1570" loc="1686">γᾶν ἢ πόντιον κλύδων' ἀλώμεναι, βίου δύσοιστον ἕξομεν τροφάν;</TextUnit>
    <TextUnit id="1571" loc="1687">οὐ κάτοιδα. κατά με φόνιος</TextUnit>
    <TextUnit id="1572" loc="1688">̓Αί̈δας ἕλοι πατρὶ ξυνθανεῖν γεραιῷ</TextUnit>
    <TextUnit id="1573" loc="1690">τάλαιναν, ὡς ἔμοιγ' ὁ μέλλων βίος οὐ βιωτός.</TextUnit>
    <TextUnit id="1574" loc="1691">ὦ διδύμα τέκνων ἀρίστα,</TextUnit>
    <TextUnit id="1575" loc="1692">τὸ φέρον ἐκ θεοῦ φέρειν,</TextUnit>
    <TextUnit id="1576" loc="1695">μηδὲν ἄγαν φλέγεσθον: οὔ τοι κατάμεμπτ' ἔβητον.</TextUnit>
    <TextUnit id="1577" loc="1696">πόθος τοὶ καὶ κακῶν ἄρ' ἦν τις.</TextUnit>
    <TextUnit id="1578" loc="1700">καὶ γὰρ ὃ μηδαμὰ δὴ φίλον ἦν φίλον,</TextUnit>
    <TextUnit id="1579" loc="1701">ὁπότε γε καὶ τὸν ἐν χεροῖν κατεῖχον.</TextUnit>
    <TextUnit id="1580" loc="1702">ὦ πάτερ, ὦ φίλος,</TextUnit>
    <TextUnit id="1581" loc="1703">ὦ τὸν ἀεὶ κατὰ γᾶς σκότον εἱμένος:</TextUnit>
    <TextUnit id="1582" loc="1704">οὐδέ γ' ἔνερθ' ἀφίλητος ἐμοί ποτε</TextUnit>
    <TextUnit id="1583" loc="1705">καὶ τᾷδε μὴ κυρήσῃς.  ἔπραξεν;  ἔπραξεν οἷον ἤθελεν.  τὸ ποῖον;  ἇς ἔχρῃζε γᾶς ἐπὶ ξένας</TextUnit>
    <TextUnit id="1584" loc="1706">ἔθανε: κοίταν δ' ἔχει</TextUnit>
    <TextUnit id="1585" loc="1707">νέρθεν εὐσκίαστον αἰέν,</TextUnit>
    <TextUnit id="1586" loc="1708">οὐδὲ πένθος ἔλιπ' ἄκλαυτον.</TextUnit>
    <TextUnit id="1587" loc="1709">ἀνὰ γὰρ ὄμμα σε τόδ', ὦ πάτερ, ἐμὸν</TextUnit>
    <TextUnit id="1588" loc="1710">στένει δακρῦον, οὐδ' ἔχω</TextUnit>
    <TextUnit id="1589" loc="1711">πῶς με χρὴ τὸ σὸν τάλαιναν</TextUnit>
    <TextUnit id="1590" loc="1712">ἀφανίσαι τοσόνδ' ἄχος.</TextUnit>
    <TextUnit id="1591" loc="1713">ὤμοι, γᾶς ἐπὶ ξένας θανεῖν ἔχρῃζες ἀλλ'</TextUnit>
    <TextUnit id="1592" loc="1714">ἔρημος ἔθανες ὧδέ μοι.</TextUnit>
    <TextUnit id="1593" loc="1715">ὦ τάλαινα, τίς ἄρα με πότμος αὖθις ὧδ'</TextUnit>
    <TextUnit id="1594" loc="1719">ἐπαμμένει σέ τ', ὦ φίλα, τὰς πατρὸς ὧδ' ἐρήμας;</TextUnit>
    <TextUnit id="1595" loc="1720">ἀλλ' ἐπεὶ ὀλβίως γ' ἔλυσεν</TextUnit>
    <TextUnit id="1596" loc="1721">τὸ τέλος, ὦ φίλαι, βίου,</TextUnit>
    <TextUnit id="1597" loc="1722">λήγετε τοῦδ' ἄχους: κακῶν γὰρ δυσάλωτος οὐδείς.    πάλιν, φίλα, συθῶμεν.  ὡς τί ῥέξομεν;  ἵμερος ἔχει με.  τίς;</TextUnit>
    <TextUnit id="1598" loc="1725">τὰν χθόνιον ἑστίαν ἰδεῖν  τίνος;  πατρός, τάλαιν' ἐγώ.</TextUnit>
    <TextUnit id="1599" loc="1726">θέμις δὲ πῶς τάδ' ἐστί; μῶν οὐχ ὁρᾷς;  τί τόδε ἐπέπληξας;  καὶ τόδ', ὡς  τί τόδε μάλ' αὖθις;</TextUnit>
    <TextUnit id="1600" loc="1727">ἄταφος ἔπιτνε δίχα τε παντός.</TextUnit>
    <TextUnit id="1601" loc="1728">ἄγε με, καὶ τότ' ἐπενάριξον.</TextUnit>
    <TextUnit id="1602" loc="1729">αἰαῖ, δυστάλαινα, ποῦ δῆτ'</TextUnit>
    <TextUnit id="1603" loc="1735">αὖθις ὧδ' ἔρημος ἄπορος</TextUnit>
    <TextUnit id="1604" loc="1736">αἰῶνα τλάμον' ἕξω;    φίλαι, τρέσητε μηδέν.  ἀλλὰ ποῖ φύγω;  καὶ πάρος ἀπέφυγε  τί;</TextUnit>
    <TextUnit id="1605" loc="1740">τὰ σφῷν τὸ μὴ πίτνειν κακῶς.  φρονῶ.  τί δῆθ' ὅπερ νοεῖς;</TextUnit>
    <TextUnit id="1606" loc="1741">ὅπως μολούμεθ' ἐς δόμους οὐκ ἔχω.  μηδέ γε μάτευε.  μόγος ἔχει.  καὶ πάρος ἐπεῖχε.</TextUnit>
    <TextUnit id="1607" loc="1745">τοτὲ μὲν ἄπορα, τοτὲ δ' ὕπερθεν.</TextUnit>
    <TextUnit id="1608" loc="1746">μέγ' ἄρα πέλαγος ἐλάχετόν τι.  ναὶ ναί.  ξύμφημι καὐτός.</TextUnit>
    <TextUnit id="1609" loc="1747">αἰαῖ, ποῖ μόλωμεν, ὦ Ζεῦ;</TextUnit>
    <TextUnit id="1610" loc="1748">ἐλπίδων γὰρ ἐς τίν' ἔτι με</TextUnit>
    <TextUnit id="1611" loc="1750">δαίμων τανῦν γ' ἐλαύνει;</TextUnit>
    <TextUnit id="1612" loc="1751">παύετε θρήνων, παῖδες: ἐν οἷς γὰρ</TextUnit>
    <TextUnit id="1613" loc="1752">χάρις ἡ χθονία ξύν' ἀπόκειται,</TextUnit>
    <TextUnit id="1614" loc="1753">πενθεῖν οὐ χρή: νέμεσις γάρ.</TextUnit>
    <TextUnit id="1615" loc="1755">ὦ τέκνον Αἰγέως, προσπίτνομέν σοι.</TextUnit>
    <TextUnit id="1616" loc="1756">τίνος, ὦ παῖδες, χρείας ἀνύσαι;</TextUnit>
    <TextUnit id="1617" loc="1757">τύμβον θέλομεν προσιδεῖν αὐταὶ πατρὸς ἡμετέρου.   ἀλλ' οὐ θεμιτόν.</TextUnit>
    <TextUnit id="1618" loc="1758">πῶς εἶπας, ἄναξ, κοίραν' ̓Αθηνῶν;</TextUnit>
    <TextUnit id="1619" loc="1765">ὦ παῖδες, ἀπεῖπεν ἐμοὶ κεῖνος</TextUnit>
    <TextUnit id="1620" loc="1766">μήτε πελάζειν ἐς τούσδε τόπους</TextUnit>
    <TextUnit id="1621" loc="1767">μήτ' ἐπιφωνεῖν μηδένα θνητῶν</TextUnit>
    <TextUnit id="1622" loc="1768">θήκην ἱεράν, ἣν κεῖνος ἔχει.</TextUnit>
    <TextUnit id="1623" loc="1769">καὶ ταῦτά μ' ἔφη πράσσοντα καλῶς</TextUnit>
    <TextUnit id="1624" loc="1770">χώραν ἕξειν αἰὲν ἄλυπον.</TextUnit>
    <TextUnit id="1625" loc="1771">ταῦτ' οὖν ἔκλυεν δαίμων ἡμῶν</TextUnit>
    <TextUnit id="1626" loc="1772">χὠ πάντ' ἀί̈ων Διὸς ̔́Ορκος.</TextUnit>
    <TextUnit id="1627" loc="1773">ἀλλ' εἰ τάδ' ἔχει κατὰ νοῦν κείνῳ,</TextUnit>
    <TextUnit id="1628" loc="1774">ταῦτ' ἂν ἀπαρκοῖ: Θήβας δ' ἡμᾶς</TextUnit>
    <TextUnit id="1629" loc="1770">τὰς ὠγυγίους πέμψον, ἐάν πως</TextUnit>
    <TextUnit id="1630" loc="1771">διακωλύσωμεν ἰόντα φόνον</TextUnit>
    <TextUnit id="1631" loc="1772">τοῖσιν ὁμαίμοις.</TextUnit>
    <TextUnit id="1632" loc="1773">δράσω καὶ τάδε καὶ πάνθ' ὁπός' ἂν</TextUnit>
    <TextUnit id="1633" loc="1774">μέλλω πράσσειν πρόσφορά θ' ὑμῖν</TextUnit>
    <TextUnit id="1634" loc="1775">καὶ τῷ κατὰ γῆς, ὃς νέον ἔρρει,</TextUnit>
    <TextUnit id="1635" loc="1776">πρὸς χάριν: οὐ δεῖ μ' ἀποκάμνειν.</TextUnit>
    <TextUnit id="1636" loc="1777">ἀλλ' ἀποπαύετε μηδ' ἐπὶ πλείω</TextUnit>
    <TextUnit id="1637" loc="1778">θρῆνον ἐγείρετε:</TextUnit>
    <TextUnit id="1638" loc="1779">πάντως γὰρ ἔχει τάδε κῦρος.</TextUnit>
  </Text>
</TessDocument>
