<?xml version="1.0" encoding="UTF-8"?>
<TessDocument id="aristophanes.clouds">
  <Metadata>
    <Author>aristophanes</Author>
    <Display>Clouds</Display>
    <Abbr>aristoph. clouds.</Abbr>
    <Lang>grc</Lang>
    <Prose>0</Prose>
    <PrintSource>F.W. Hall and W.M. Geldart, Aristophanes Comoediae, ed. F.W. Hall and W.M. Geldart, vol. 2. Oxford: Clarendon Press, Oxford, 1907.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0027</DigitalSourceURL>
    <AddedBy>Anna Glenn</AddedBy>
    <URI>urn:cts:greekLit:tlg0019.tlg003.perseus-grc1</URI>
  </Metadata>
  <Text>
    <TextUnit id="0" loc="1">ἰοὺ ἰού:</TextUnit>
    <TextUnit id="1" loc="2">ὦ Ζεῦ βασιλεῦ τὸ χρῆμα τῶν νυκτῶν ὅσον:</TextUnit>
    <TextUnit id="2" loc="3">ἀπέραντον. οὐδέποθ' ἡμέρα γενήσεται;</TextUnit>
    <TextUnit id="3" loc="4">καὶ μὴν πάλαι γ' ἀλεκτρυόνος ἤκους' ἐγώ:</TextUnit>
    <TextUnit id="4" loc="5">οἱ δ' οἰκέται ῥέγκουσιν: ἀλλ' οὐκ ἂν πρὸ τοῦ.</TextUnit>
    <TextUnit id="5" loc="6">ἀπόλοιο δῆτ' ὦ πόλεμε πολλῶν οὕνεκα,</TextUnit>
    <TextUnit id="6" loc="7">ὅτ' οὐδὲ κολάς' ἔξεστί μοι τοὺς οἰκέτας.</TextUnit>
    <TextUnit id="7" loc="8">ἀλλ' οὐδ' ὁ χρηστὸς οὑτοσὶ νεανίας</TextUnit>
    <TextUnit id="8" loc="9">ἐγείρεται τῆς νυκτός, ἀλλὰ πέρδεται</TextUnit>
    <TextUnit id="9" loc="10">ἐν πέντε σισύραις ἐγκεκορδυλημένος.</TextUnit>
    <TextUnit id="10" loc="11">ἀλλ' εἰ δοκεῖ ῥέγκωμεν ἐγκεκαλυμμένοι.</TextUnit>
    <TextUnit id="11" loc="12">ἀλλ' οὐ δύναμαι δείλαιος εὕδειν δακνόμενος</TextUnit>
    <TextUnit id="12" loc="13">ὑπὸ τῆς δαπάνης καὶ τῆς φάτνης καὶ τῶν χρεῶν</TextUnit>
    <TextUnit id="13" loc="14">διὰ τουτονὶ τὸν υἱόν. ὁ δὲ κόμην ἔχων</TextUnit>
    <TextUnit id="14" loc="15">ἱππάζεταί τε καὶ ξυνωρικεύεται</TextUnit>
    <TextUnit id="15" loc="16">ὀνειροπολεῖ θ' ἵππους: ἐγὼ δ' ἀπόλλυμαι</TextUnit>
    <TextUnit id="16" loc="17">ὁρῶν ἄγουσαν τὴν σελήνην εἰκάδας:</TextUnit>
    <TextUnit id="17" loc="18">οἱ γὰρ τόκοι χωροῦσιν. ἅπτε παῖ λύχνον,</TextUnit>
    <TextUnit id="18" loc="19">κἄκφερε τὸ γραμματεῖον, ἵν' ἀναγνῶ λαβὼν</TextUnit>
    <TextUnit id="19" loc="20">ὁπόσοις ὀφείλω καὶ λογίσωμαι τοὺς τόκους.</TextUnit>
    <TextUnit id="20" loc="21">φέρ' ἴδω τί ὀφείλω; δώδεκα μνᾶς Πασίᾳ.</TextUnit>
    <TextUnit id="21" loc="22">τοῦ δώδεκα μνᾶς Πασίᾳ; τί ἐχρησάμην;</TextUnit>
    <TextUnit id="22" loc="23">ὅτ' ἐπριάμην τὸν κοππατίαν. οἴμοι τάλας,</TextUnit>
    <TextUnit id="23" loc="24">εἴθ' ἐξεκόπην πρότερον τὸν ὀφθαλμὸν λίθῳ.</TextUnit>
    <TextUnit id="24" loc="25">Φίλων ἀδικεῖς: ἔλαυνε τὸν σαυτοῦ δρόμον.</TextUnit>
    <TextUnit id="25" loc="26">τοῦτ' ἔστι τουτὶ τὸ κακὸν ὅ μ' ἀπολώλεκεν:</TextUnit>
    <TextUnit id="26" loc="27">ὀνειροπολεῖ γὰρ καὶ καθεύδων ἱππικήν.</TextUnit>
    <TextUnit id="27" loc="28">πόσους δρόμους ἐλᾷ τὰ πολεμιστήρια;</TextUnit>
    <TextUnit id="28" loc="29">ἐμὲ μὲν σὺ πολλοὺς τὸν πατέρ' ἐλαύνεις δρόμους.</TextUnit>
    <TextUnit id="29" loc="30">ἀτὰρ τί χρέος ἔβα με μετὰ τὸν Πασίαν;</TextUnit>
    <TextUnit id="30" loc="31">τρεῖς μναῖ διφρίσκου καὶ τροχοῖν ̓Αμυνίᾳ.</TextUnit>
    <TextUnit id="31" loc="32">ἄπαγε τὸν ἵππον ἐξαλίσας οἴκαδε.</TextUnit>
    <TextUnit id="32" loc="33">ἀλλ' ὦ μέλ' ἐξήλικας ἐμέ γ' ἐκ τῶν ἐμῶν,</TextUnit>
    <TextUnit id="33" loc="34">ὅτε καὶ δίκας ὤφληκα χἄτεροι τόκου</TextUnit>
    <TextUnit id="34" loc="35">ἐνεχυράσεσθαί φασιν.   ἐτεὸν ὦ πάτερ</TextUnit>
    <TextUnit id="35" loc="36">τί δυσκολαίνεις καὶ στρέφει τὴν νύχθ' ὅλην;</TextUnit>
    <TextUnit id="36" loc="37">δάκνει μὲ δήμαρχός τις ἐκ τῶν στρωμάτων.</TextUnit>
    <TextUnit id="37" loc="38">ἔασον ὦ δαιμόνιε καταδαρθεῖν τί με.</TextUnit>
    <TextUnit id="38" loc="39">σὺ δ' οὖν κάθευδε: τὰ δὲ χρέα ταῦτ' ἴσθ' ὅτι</TextUnit>
    <TextUnit id="39" loc="40">ἐς τὴν κεφαλὴν ἅπαντα τὴν σὴν τρέψεται. φεῦ.</TextUnit>
    <TextUnit id="40" loc="41">εἴθ' ὤφελ' ἡ προμνήστρι' ἀπολέσθαι κακῶς,</TextUnit>
    <TextUnit id="41" loc="42">ἥτις με γῆμ' ἐπῆρε τὴν σὴν μητέρα:</TextUnit>
    <TextUnit id="42" loc="43">ἐμοὶ γὰρ ἦν ἄγροικος ἥδιστος βίος</TextUnit>
    <TextUnit id="43" loc="44">εὐρωτιῶν, ἀκόρητος, εἰκῇ κείμενος,</TextUnit>
    <TextUnit id="44" loc="45">βρύων μελίτταις καὶ προβάτοις καὶ στεμφύλοις.</TextUnit>
    <TextUnit id="45" loc="46">ἔπειτ' ἔγημα Μεγακλέους τοῦ Μεγακλέους</TextUnit>
    <TextUnit id="46" loc="47">ἀδελφιδῆν ἄγροικος ὢν ἐξ ἄστεως,</TextUnit>
    <TextUnit id="47" loc="48">σεμνὴν τρυφῶσαν ἐγκεκοισυρωμένην.</TextUnit>
    <TextUnit id="48" loc="49">ταύτην ὅτ' ἐγάμουν, συγκατεκλινόμην ἐγὼ</TextUnit>
    <TextUnit id="49" loc="50">ὄζων τρυγὸς τρασιᾶς ἐρίων περιουσίας,</TextUnit>
    <TextUnit id="50" loc="51">ἡ δ' αὖ μύρου κρόκου καταγλωττισμάτων,</TextUnit>
    <TextUnit id="51" loc="52">δαπάνης λαφυγμοῦ Κωλιάδος Γενετυλλίδος.</TextUnit>
    <TextUnit id="52" loc="53">οὐ μὴν ἐρῶ γ' ὡς ἀργὸς ἦν, ἀλλ' ἐσπάθα.</TextUnit>
    <TextUnit id="53" loc="54">ἐγὼ δ' ἂν αὐτῇ θοἰμάτιον δεικνὺς τοδὶ</TextUnit>
    <TextUnit id="54" loc="55">πρόφασιν ἔφασκον, ὦ γύναι λίαν σπαθᾷς.</TextUnit>
    <TextUnit id="55" loc="56">ἔλαιον ἡμῖν οὐκ ἔνεστ' ἐν τῷ λύχνῳ.</TextUnit>
    <TextUnit id="56" loc="57">οἴμοι: τί γάρ μοι τὸν πότην ἧπτες λύχνον;</TextUnit>
    <TextUnit id="57" loc="58">δεῦρ' ἔλθ' ἵνα κλάῃς.   διὰ τί δῆτα κλαύσομαι;</TextUnit>
    <TextUnit id="58" loc="59">ὅτι τῶν παχειῶν ἐνετίθεις θρυαλλίδων.</TextUnit>
    <TextUnit id="59" loc="60">μετὰ ταῦθ', ὅπως νῷν ἐγένεθ' υἱὸς οὑτοσί,</TextUnit>
    <TextUnit id="60" loc="61">ἐμοί τε δὴ καὶ τῇ γυναικὶ τἀγαθῇ,</TextUnit>
    <TextUnit id="61" loc="62">περὶ τοὐνόματος δὴ 'ντεῦθεν ἐλοιδορούμεθα:</TextUnit>
    <TextUnit id="62" loc="63">ἡ μὲν γὰρ ἵππον προσετίθει πρὸς τοὔνομα,</TextUnit>
    <TextUnit id="63" loc="64">Ξάνθιππον ἤ Χαριππον ἢ Καλλιππίδην,</TextUnit>
    <TextUnit id="64" loc="65">ἐγὼ δὲ τοῦ πάππου 'τιθέμην Φειδωνίδην.</TextUnit>
    <TextUnit id="65" loc="66">τέως μὲν οὖν ἐκρινόμεθ': εἶτα τῷ χρόνῳ</TextUnit>
    <TextUnit id="66" loc="67">κοινῇ ξυνέβημεν κἀθέμεθα Φειδιππίδην.</TextUnit>
    <TextUnit id="67" loc="68">τοῦτον τὸν υἱὸν λαμβάνους' ἐκορίζετο,</TextUnit>
    <TextUnit id="68" loc="69">“ὅταν σὺ μέγας ὢν ἅρμ' ἐλαύνῃς πρὸς πόλιν,</TextUnit>
    <TextUnit id="69" loc="70">ὥσπερ Μεγακλέης, ξυστίδ' ἔχων.” ἐγὼ δ' ἔφην,</TextUnit>
    <TextUnit id="70" loc="71">“ὅταν μὲν οὖν τὰς αἶγας ἐκ τοῦ φελλέως,</TextUnit>
    <TextUnit id="71" loc="72">ὥσπερ ὁ πατήρ σου, διφθέραν ἐνημμένος.”</TextUnit>
    <TextUnit id="72" loc="73">ἀλλ' οὐκ ἐπίθετο τοῖς ἐμοῖς οὐδὲν λόγοις,</TextUnit>
    <TextUnit id="73" loc="74">ἀλλ' ἵππερόν μου κατέχεεν τῶν χρημάτων.</TextUnit>
    <TextUnit id="74" loc="75">νῦν οὖν ὅλην τὴν νύκτα φροντίζων ὁδοῦ</TextUnit>
    <TextUnit id="75" loc="76">μίαν ηὗρον ἀτραπὸν δαιμονίως ὑπερφυᾶ,</TextUnit>
    <TextUnit id="76" loc="77">ἣν ἢν ἀναπείσω τουτονί, σωθήσομαι.</TextUnit>
    <TextUnit id="77" loc="78">ἀλλ' ἐξεγεῖραι πρῶτον αὐτὸν βούλομαι.</TextUnit>
    <TextUnit id="78" loc="79">πῶς δῆτ' ἂν ἥδιστ' αὐτὸν ἐπεγείραιμι; πῶς;</TextUnit>
    <TextUnit id="79" loc="80">Φειδιππίδη Φειδιππίδιον.   τί ὦ πάτερ;</TextUnit>
    <TextUnit id="80" loc="81">κύσον με καὶ τὴν χεῖρα δὸς τὴν δεξιάν.</TextUnit>
    <TextUnit id="81" loc="82">ἰδού. τί ἔστιν;   εἰπέ μοι, φιλεῖς ἐμέ;</TextUnit>
    <TextUnit id="82" loc="83">νὴ τὸν Ποσειδῶ τουτονὶ τὸν ἵππιον.</TextUnit>
    <TextUnit id="83" loc="84">μὴ 'μοί γε τοῦτον μηδαμῶς τὸν ἵππιον:</TextUnit>
    <TextUnit id="84" loc="85">οὗτος γὰρ ὁ θεὸς αἴτιός μοι τῶν κακῶν.</TextUnit>
    <TextUnit id="85" loc="86">ἀλλ' εἴπερ ἐκ τῆς καρδίας μ' ὄντως φιλεῖς,</TextUnit>
    <TextUnit id="86" loc="87">ὦ παῖ πιθοῦ.   τί οὖν πίθωμαι δῆτά σοι;</TextUnit>
    <TextUnit id="87" loc="88">ἔκστρεψον ὡς τάχιστα τοὺς σαυτοῦ τρόπους,</TextUnit>
    <TextUnit id="88" loc="89">καὶ μάνθαν' ἐλθὼν ἃν ἐγὼ παραινέσω.</TextUnit>
    <TextUnit id="89" loc="90">λέγε δή, τί κελεύεις;   καί τι πείσει;   πείσομαι</TextUnit>
    <TextUnit id="90" loc="91">νὴ τὸν Διόνυσον.   δεῦρό νυν ἀπόβλεπε.</TextUnit>
    <TextUnit id="91" loc="92">ὁρᾷς τὸ θύριον τοῦτο καὶ τᾠκίδιον;</TextUnit>
    <TextUnit id="92" loc="93">ὁρῶ. τί οὖν τοῦτ' ἐστὶν ἐτεὸν ὦ πάτερ;</TextUnit>
    <TextUnit id="93" loc="94">ψυχῶν σοφῶν τοῦτ' ἐστὶ φροντιστήριον.</TextUnit>
    <TextUnit id="94" loc="95">ἐνταῦθ' ἐνοικοῦς' ἄνδρες, οἳ τὸν οὐρανὸν</TextUnit>
    <TextUnit id="95" loc="96">λέγοντες ἀναπείθουσιν ὡς ἔστιν πνιγεύς,</TextUnit>
    <TextUnit id="96" loc="97">κἄστιν περὶ ἡμᾶς οὗτος, ἡμεῖς δ' ἄνθρακες.</TextUnit>
    <TextUnit id="97" loc="98">οὗτοι διδάσκους', ἀργύριον ἤν τις διδῷ,</TextUnit>
    <TextUnit id="98" loc="99">λέγοντα νικᾶν καὶ δίκαια κἄδικα.</TextUnit>
    <TextUnit id="99" loc="100">εἰσὶν δὲ τίνες;   οὐκ οἶδ' ἀκριβῶς τοὔνομα:</TextUnit>
    <TextUnit id="100" loc="101">μεριμνοφροντισταὶ καλοί τε κἀγαθοί.</TextUnit>
    <TextUnit id="101" loc="102">αἰβοῖ πονηροί γ', οἶδα. τοὺς ἀλαζόνας</TextUnit>
    <TextUnit id="102" loc="103">τοὺς ὠχριῶντας τοὺς ἀνυποδήτους λέγεις,</TextUnit>
    <TextUnit id="103" loc="104">ὧν ὁ κακοδαίμων Σωκράτης καὶ Χαιρεφῶν.</TextUnit>
    <TextUnit id="104" loc="105">ἢ ἢ σιώπα: μηδὲν εἴπῃς νήπιον.</TextUnit>
    <TextUnit id="105" loc="106">ἀλλ' εἴ τι κήδει τῶν πατρῴων ἀλφίτων,</TextUnit>
    <TextUnit id="106" loc="107">τούτων γενοῦ μοι σχασάμενος τὴν ἱππικήν.</TextUnit>
    <TextUnit id="107" loc="108">οὐκ ἂν μὰ τὸν Διόνυσον, εἰ δοίης γέ μοι</TextUnit>
    <TextUnit id="108" loc="109">τοὺς φασιανοὺς οὓς τρέφει Λεωγόρας.</TextUnit>
    <TextUnit id="109" loc="110">ἴθ' ἀντιβολῶ ς' ὦ φίλτατ' ἀνθρώπων ἐμοὶ</TextUnit>
    <TextUnit id="110" loc="111">ἐλθὼν διδάσκου.   καὶ τί σοι μαθήσομαι;</TextUnit>
    <TextUnit id="111" loc="112">εἶναι παρ' αὐτοῖς φασιν ἄμφω τὼ λόγω,</TextUnit>
    <TextUnit id="112" loc="113">τὸν κρείττον', ὅστις ἐστί, καὶ τὸν ἥττονα.</TextUnit>
    <TextUnit id="113" loc="114">τούτοιν τὸν ἕτερον τοῖν λόγοιν, τὸν ἥττονα,</TextUnit>
    <TextUnit id="114" loc="115">νικᾶν λέγοντά φασι τἀδικώτερα.</TextUnit>
    <TextUnit id="115" loc="116">ἢν οὖν μάθῃς μοι τὸν ἄδικον τοῦτον λόγον,</TextUnit>
    <TextUnit id="116" loc="117">ἃ νῦν ὀφείλω διὰ σέ, τούτων τῶν χρεῶν</TextUnit>
    <TextUnit id="117" loc="118">οὐκ ἂν ἀποδοίην οὐδ' ἂν ὀβολὸν οὐδενί.</TextUnit>
    <TextUnit id="118" loc="119">οὐκ ἂν πιθοίμην: οὐ γὰρ ἂν τλαίην ἰδεῖν</TextUnit>
    <TextUnit id="119" loc="120">τοὺς ἱππέας τὸ χρῶμα διακεκναισμένος.</TextUnit>
    <TextUnit id="120" loc="121">οὐκ ἄρα μὰ τὴν Δήμητρα τῶν γ' ἐμῶν ἔδει,</TextUnit>
    <TextUnit id="121" loc="122">οὔτ' αὐτὸς οὔθ' ὁ ζύγιος οὔθ' ὁ σαμφόρας:</TextUnit>
    <TextUnit id="122" loc="123">ἀλλ' ἐξελῶ ς' ἐς κόρακας ἐκ τῆς οἰκίας.</TextUnit>
    <TextUnit id="123" loc="124">ἀλλ' οὐ περιόψεταί μ' ὁ θεῖος Μεγακλέης</TextUnit>
    <TextUnit id="124" loc="125">ἄνιππον. ἀλλ' εἴσειμι, σοῦ δ' οὐ φροντιῶ.</TextUnit>
    <TextUnit id="125" loc="126">ἀλλ' οὐδ' ἐγὼ μέντοι πεσών γε κείσομαι,</TextUnit>
    <TextUnit id="126" loc="127">ἀλλ' εὐξάμενος τοῖσιν θεοῖς διδάξομαι</TextUnit>
    <TextUnit id="127" loc="128">αὐτὸς βαδίζων ἐς τὸ φροντιστήριον.</TextUnit>
    <TextUnit id="128" loc="129">πῶς οὖν γέρων ὢν κἀπιλήσμων καὶ βραδὺς</TextUnit>
    <TextUnit id="129" loc="130">λόγων ἀκριβῶν σχινδαλάμους μαθήσομαι;</TextUnit>
    <TextUnit id="130" loc="131">ἰτητέον. τί ταῦτ' ἔχων στραγγεύομαι,</TextUnit>
    <TextUnit id="131" loc="132">ἀλλ' οὐχὶ κόπτω τὴν θύραν; παῖ παιδίον.</TextUnit>
    <TextUnit id="132" loc="133">βάλλ' ἐς κόρακας: τίς ἐσθ' ὁ κόψας τὴν θύραν;</TextUnit>
    <TextUnit id="133" loc="134">Φείδωνος υἱὸς Στρεψιάδης Κικυννόθεν.</TextUnit>
    <TextUnit id="134" loc="135">ἀμαθής γε νὴ Δί' ὅστις οὑτωσὶ σφόδρα</TextUnit>
    <TextUnit id="135" loc="136">ἀπεριμερίμνως τὴν θύραν λελάκτικας</TextUnit>
    <TextUnit id="136" loc="137">καὶ φροντίδ' ἐξήμβλωκας ἐξηυρημένην.</TextUnit>
    <TextUnit id="137" loc="138">σύγγνωθί μοι: τηλοῦ γὰρ οἰκῶ τῶν ἀγρῶν.</TextUnit>
    <TextUnit id="138" loc="139">ἀλλ' εἰπέ μοι τὸ πρᾶγμα τοὐξημβλωμένον.</TextUnit>
    <TextUnit id="139" loc="140">ἀλλ' οὐ θέμις πλὴν τοῖς μαθηταῖσιν λέγειν.</TextUnit>
    <TextUnit id="140" loc="141">λέγε νυν ἐμοὶ θαρρῶν: ἐγὼ γὰρ οὑτοσὶ</TextUnit>
    <TextUnit id="141" loc="142">ἥκω μαθητὴς ἐς τὸ φροντιστήριον.</TextUnit>
    <TextUnit id="142" loc="143">λέξω. νομίσαι δὲ ταῦτα χρὴ μυστήρια.</TextUnit>
    <TextUnit id="143" loc="144">ἀνήρετ' ἄρτι Χαιρεφῶντα Σωκράτης</TextUnit>
    <TextUnit id="144" loc="145">ψύλλαν ὁπόσους ἅλλοιτο τοὺς αὑτῆς πόδας:</TextUnit>
    <TextUnit id="145" loc="146">δακοῦσα γὰρ τοῦ Χαιρεφῶντος τὴν ὀφρῦν</TextUnit>
    <TextUnit id="146" loc="147">ἐπὶ τὴν κεφαλὴν τὴν Σωκράτους ἀφήλατο.</TextUnit>
    <TextUnit id="147" loc="148">πῶς δῆτα διεμέτρησε;   δεξιώτατα.</TextUnit>
    <TextUnit id="148" loc="149">κηρὸν διατήξας, εἶτα τὴν ψύλλαν λαβὼν</TextUnit>
    <TextUnit id="149" loc="150">ἐνέβαψεν ἐς τὸν κηρὸν αὐτῆς τὼ πόδε,</TextUnit>
    <TextUnit id="150" loc="151">κᾆτα ψυχείσῃ περιέφυσαν Περσικαί.</TextUnit>
    <TextUnit id="151" loc="152">ταύτας ὑπολύσας ἀνεμέτρει τὸ χωρίον.</TextUnit>
    <TextUnit id="152" loc="153">ὦ Ζεῦ βασιλεῦ τῆς λεπτότητος τῶν φρενῶν.</TextUnit>
    <TextUnit id="153" loc="154">τί δῆτ' ἂν ἕτερον εἰ πύθοιο Σωκράτους</TextUnit>
    <TextUnit id="154" loc="155">φρόντισμα;   ποῖον; ἀντιβολῶ κάτειπέ μοι.</TextUnit>
    <TextUnit id="155" loc="156">ἀνήρετ' αὐτὸν Χαιρεφῶν ὁ Σφήττιος</TextUnit>
    <TextUnit id="156" loc="157">ὁπότερα τὴν γνώμην ἔχοι, τὰς ἐμπίδας</TextUnit>
    <TextUnit id="157" loc="158">κατὰ τὸ στόμ' ᾄδειν ἢ κατὰ τοὐρροπύγιον.</TextUnit>
    <TextUnit id="158" loc="159">τί δῆτ' ἐκεῖνος εἶπε περὶ τῆς ἐμπίδος;</TextUnit>
    <TextUnit id="159" loc="160">ἔφασκεν εἶναι τοὔντερον τῆς ἐμπίδος</TextUnit>
    <TextUnit id="160" loc="161">στενόν: διὰ λεπτοῦ δ' ὄντος αὐτοῦ τὴν πνοὴν</TextUnit>
    <TextUnit id="161" loc="162">βίᾳ βαδίζειν εὐθὺ τοὐρροπυγίου:</TextUnit>
    <TextUnit id="162" loc="163">ἔπειτα κοῖλον πρὸς στενῷ προσκείμενον</TextUnit>
    <TextUnit id="163" loc="164">τὸν πρωκτὸν ἠχεῖν ὑπὸ βίας τοῦ πνεύματος.</TextUnit>
    <TextUnit id="164" loc="165">σάλπιγξ ὁ πρωκτός ἐστιν ἄρα τῶν ἐμπίδων.</TextUnit>
    <TextUnit id="165" loc="166">ὦ τρισμακάριος τοῦ διεντερεύματος.</TextUnit>
    <TextUnit id="166" loc="167">ἦ ῥᾳδίως φεύγων ἂν ἀποφύγοι δίκην</TextUnit>
    <TextUnit id="167" loc="168">ὅστις δίοιδε τοὔντερον τῆς ἐμπίδος.</TextUnit>
    <TextUnit id="168" loc="169">πρώην δέ γε γνώμην μεγάλην ἀφῃρέθη</TextUnit>
    <TextUnit id="169" loc="170">ὑπ' ἀσκαλαβώτου.   τίνα τρόπον; κάτειπέ μοι.</TextUnit>
    <TextUnit id="170" loc="171">ζητοῦντος αὐτοῦ τῆς σελήνης τὰς ὁδοὺς</TextUnit>
    <TextUnit id="171" loc="172">καὶ τὰς περιφορὰς εἶτ' ἄνω κεχηνότος</TextUnit>
    <TextUnit id="172" loc="173">ἀπὸ τῆς ὀροφῆς νύκτωρ γαλεώτης κατέχεσεν.</TextUnit>
    <TextUnit id="173" loc="174">ἥσθην γαλεώτῃ καταχέσαντι Σωκράτους.</TextUnit>
    <TextUnit id="174" loc="175">ἐχθὲς δέ γ' ἡμῖν δεῖπνον οὐκ ἦν ἑσπέρας.</TextUnit>
    <TextUnit id="175" loc="176">εἶεν: τί οὖν πρὸς τἄλφιτ' ἐπαλαμήσατο;</TextUnit>
    <TextUnit id="176" loc="177">κατὰ τῆς τραπέζης καταπάσας λεπτὴν τέφραν</TextUnit>
    <TextUnit id="177" loc="178">κάμψας ὀβελίσκον εἶτα διαβήτην λαβὼν</TextUnit>
    <TextUnit id="178" loc="179">ἐκ τῆς παλαίστρας θοἰμάτιον ὑφείλετο.</TextUnit>
    <TextUnit id="179" loc="180">τί δῆτ' ἐκεῖνον τὸν Θαλῆν θαυμάζομεν;</TextUnit>
    <TextUnit id="180" loc="181">ἄνοιγ' ἄνοιγ' ἀνύσας τὸ φροντιστήριον,</TextUnit>
    <TextUnit id="181" loc="182">καὶ δεῖξον ὡς τάχιστά μοι τὸν Σωκράτη.</TextUnit>
    <TextUnit id="182" loc="183">μαθητιῶ γάρ: ἀλλ' ἄνοιγε τὴν θύραν.</TextUnit>
    <TextUnit id="183" loc="184">ὦ ̔Ηράκλεις ταυτὶ ποδαπὰ τὰ θηρία;</TextUnit>
    <TextUnit id="184" loc="185">τί ἐθαύμασας; τῷ σοι δοκοῦσιν εἰκέναι;</TextUnit>
    <TextUnit id="185" loc="186">τοῖς ἐκ Πύλου ληφθεῖσι τοῖς Λακωνικοῖς.</TextUnit>
    <TextUnit id="186" loc="187">ἀτὰρ τί ποτ' ἐς τὴν γῆν βλέπουσιν οὑτοιί;</TextUnit>
    <TextUnit id="187" loc="188">ζητοῦσιν οὗτοι τὰ κατὰ γῆς.   βολβοὺς ἄρα</TextUnit>
    <TextUnit id="188" loc="189">ζητοῦσι. μή νυν τουτογὶ φροντίζετε:</TextUnit>
    <TextUnit id="189" loc="190">ἐγὼ γὰρ οἶδ' ἵν' εἰσὶ μεγάλοι καὶ καλοί.</TextUnit>
    <TextUnit id="190" loc="191">τί γὰρ οἵδε δρῶσιν οἱ σφόδρ' ἐγκεκυφότες;</TextUnit>
    <TextUnit id="191" loc="192">οὗτοι δ' ἐρεβοδιφῶσιν ὑπὸ τὸν Τάρταρον.</TextUnit>
    <TextUnit id="192" loc="193">τί δῆθ' ὁ πρωκτὸς ἐς τὸν οὐρανὸν βλέπει;</TextUnit>
    <TextUnit id="193" loc="194">αὐτὸς καθ' αὑτὸν ἀστρονομεῖν διδάσκεται.</TextUnit>
    <TextUnit id="194" loc="195">ἀλλ' εἴσιθ', ἵνα μὴ 'κεῖνος ὑμῖν ἐπιτύχῃ.</TextUnit>
    <TextUnit id="195" loc="196">μήπω γε μήπω γ': ἀλλ' ἐπιμεινάντων, ἵνα</TextUnit>
    <TextUnit id="196" loc="197">αὐτοῖσι κοινώσω τι πραγμάτιον ἐμόν.</TextUnit>
    <TextUnit id="197" loc="198">ἀλλ' οὐχ οἷόν τ' αὐτοῖσι πρὸς τὸν ἀέρα</TextUnit>
    <TextUnit id="198" loc="199">ἔξω διατρίβειν πολὺν ἄγαν ἐστὶν χρόνον.</TextUnit>
    <TextUnit id="199" loc="200">πρὸς τῶν θεῶν τί γὰρ τάδ' ἐστίν; εἰπέ μοι.</TextUnit>
    <TextUnit id="200" loc="201">ἀστρονομία μὲν αὑτηί.   τουτὶ δὲ τί;</TextUnit>
    <TextUnit id="201" loc="202">γεωμετρία.   τοῦτ' οὖν τί ἐστι χρήσιμον;</TextUnit>
    <TextUnit id="202" loc="203">γῆν ἀναμετρῆσαι.   πότερα τὴν κληρουχικήν;</TextUnit>
    <TextUnit id="203" loc="204">οὔκ, ἀλλὰ τὴν σύμπασαν.   ἀστεῖον λέγεις.</TextUnit>
    <TextUnit id="204" loc="205">τὸ γὰρ σόφισμα δημοτικὸν καὶ χρήσιμον.</TextUnit>
    <TextUnit id="205" loc="206">αὕτη δέ σοι γῆς περίοδος πάσης. ὁρᾷς;</TextUnit>
    <TextUnit id="206" loc="207">αἵδε μὲν ̓Αθῆναι.   τί σὺ λέγεις; οὐ πείθομαι,</TextUnit>
    <TextUnit id="207" loc="208">ἐπεὶ δικαστὰς οὐχ ὁρῶ καθημένους.</TextUnit>
    <TextUnit id="208" loc="209">ὡς τοῦτ' ἀληθῶς ̓Αττικὸν τὸ χωρίον.</TextUnit>
    <TextUnit id="209" loc="210">καὶ ποῦ Κικυννῆς εἰσὶν οὑμοὶ δημόται;</TextUnit>
    <TextUnit id="210" loc="211">ἐνταῦθ' ἔνεισιν. ἡ δέ γ' Εὔβοἰ, ὡς ὁρᾷς,</TextUnit>
    <TextUnit id="211" loc="212">ἡδὶ παρατέταται μακρὰ πόρρω πάνυ.</TextUnit>
    <TextUnit id="212" loc="213">οἶδ': ὑπὸ γὰρ ἡμῶν παρετάθη καὶ Περικλέους.</TextUnit>
    <TextUnit id="213" loc="214">ἀλλ' ἡ Λακεδαίμων ποῦ 'σθ';   ὅπου 'στίν; αὑτηί.</TextUnit>
    <TextUnit id="214" loc="215">ὡς ἐγγὺς ἡμῶν. τοῦτο πάνυ φροντίζετε,</TextUnit>
    <TextUnit id="215" loc="216">ταύτην ἀφ' ἡμῶν ἀπαγαγεῖν πόρρω πάνυ.</TextUnit>
    <TextUnit id="216" loc="217">ἀλλ' οὐχ οἷόν τε.   νὴ Δί' οἰμώξεσθ' ἄρα.</TextUnit>
    <TextUnit id="217" loc="218">φέρε τίς γὰρ οὗτος οὑπὶ τῆς κρεμάθρας ἀνήρ;</TextUnit>
    <TextUnit id="218" loc="219">αὐτός.   τίς αὐτός;   Σωκράτης.   ὦ Σώκρατες.</TextUnit>
    <TextUnit id="219" loc="220">ἴθ' οὗτος, ἀναβόησον αὐτόν μοι μέγα.</TextUnit>
    <TextUnit id="220" loc="220">αὐτὸς μὲν οὖν σὺ κάλεσον: οὐ γάρ μοι σχολή.</TextUnit>
    <TextUnit id="221" loc="221">ὦ Σώκρατες,</TextUnit>
    <TextUnit id="222" loc="222">ὦ Σωκρατίδιον.   τί με καλεῖς ὦφήμερε;</TextUnit>
    <TextUnit id="223" loc="223">πρῶτον μὲν ὅ τι δρᾷς ἀντιβολῶ κάτειπέ μοι.</TextUnit>
    <TextUnit id="224" loc="225">ἀεροβατῶ καὶ περιφρονῶ τὸν ἥλιον.</TextUnit>
    <TextUnit id="225" loc="226">ἔπειτ' ἀπὸ ταρροῦ τοὺς θεοὺς ὑπερφρονεῖς,</TextUnit>
    <TextUnit id="226" loc="227">ἀλλ' οὐκ ἀπὸ τῆς γῆς, εἴπερ;   οὐ γὰρ ἄν ποτε</TextUnit>
    <TextUnit id="227" loc="228">ἐξηῦρον ὀρθῶς τὰ μετέωρα πράγματα,</TextUnit>
    <TextUnit id="228" loc="229">εἰ μὴ κρεμάσας τὸ νόημα καὶ τὴν φροντίδα</TextUnit>
    <TextUnit id="229" loc="230">λεπτὴν καταμείξας ἐς τὸν ὅμοιον ἀέρα.</TextUnit>
    <TextUnit id="230" loc="231">εἰ δ' ὢν χαμαὶ τἄνω κάτωθεν ἐσκόπουν,</TextUnit>
    <TextUnit id="231" loc="232">οὐκ ἄν ποθ' ηὗρον: οὐ γὰρ ἀλλ' ἡ γῆ βίᾳ</TextUnit>
    <TextUnit id="232" loc="233">ἕλκει πρὸς αὑτὴν τὴν ἰκμάδα τῆς φροντίδος.</TextUnit>
    <TextUnit id="233" loc="234">πάσχει δὲ ταὐτὸ τοῦτο καὶ τὰ κάρδαμα.</TextUnit>
    <TextUnit id="234" loc="235">τί φῄς;</TextUnit>
    <TextUnit id="235" loc="236">ἡ φροντὶς ἕλκει τὴν ἰκμάδ' ἐς τὰ κάρδαμα;</TextUnit>
    <TextUnit id="236" loc="237">ἴθι νυν κατάβηθ' ὦ Σωκρατίδιον ὡς ἐμέ,</TextUnit>
    <TextUnit id="237" loc="238">ἵνα με διδάξῃς ὧνπερ οὕνεκ' ἐλήλυθα.</TextUnit>
    <TextUnit id="238" loc="239">ἦλθες δὲ κατὰ τί;   βουλόμενος μαθεῖν λέγειν.</TextUnit>
    <TextUnit id="239" loc="240">ὑπὸ γὰρ τόκων χρήστων τε δυσκολωτάτων</TextUnit>
    <TextUnit id="240" loc="241">ἄγομαι φέρομαι, τὰ χρήματ' ἐνεχυράζομαι.</TextUnit>
    <TextUnit id="241" loc="242">πόθεν δ' ὑπόχρεως σαυτὸν ἔλαθες γενόμενος;</TextUnit>
    <TextUnit id="242" loc="243">νόσος μ' ἐπέτριψεν ἱππικὴ δεινὴ φαγεῖν.</TextUnit>
    <TextUnit id="243" loc="244">ἀλλά με δίδαξον τὸν ἕτερον τοῖν σοῖν λόγοιν,</TextUnit>
    <TextUnit id="244" loc="245">τὸν μηδὲν ἀποδιδόντα. μισθὸν δ' ὅντιν' ἂν</TextUnit>
    <TextUnit id="245" loc="246">πράττῃ μ' ὀμοῦμαί σοι καταθήσειν τοὺς θεούς.</TextUnit>
    <TextUnit id="246" loc="247">ποίους θεοὺς ὀμεῖ σύ; πρῶτον γὰρ θεοὶ</TextUnit>
    <TextUnit id="247" loc="248">ἡμῖν νόμισμ' οὐκ ἔστι.   τῷ γὰρ ὄμνυτ'; ἢ</TextUnit>
    <TextUnit id="248" loc="249">σιδαρέοισιν ὥσπερ ἐν Βυζαντίῳ;</TextUnit>
    <TextUnit id="249" loc="250">βούλει τὰ θεῖα πράγματ' εἰδέναι σαφῶς</TextUnit>
    <TextUnit id="250" loc="251">ἅττ' ἐστὶν ὀρθῶς;   νὴ Δί' εἴπερ ἔστι γε.</TextUnit>
    <TextUnit id="251" loc="252">καὶ ξυγγενέσθαι ταῖς Νεφέλαισιν ἐς λόγους,</TextUnit>
    <TextUnit id="252" loc="253">ταῖς ἡμετέραισι δαίμοσιν;   μάλιστά γε.</TextUnit>
    <TextUnit id="253" loc="254">κάθιζε τοίνυν ἐπὶ τὸν ἱερὸν σκίμποδα.</TextUnit>
    <TextUnit id="254" loc="255">ἰδοὺ κάθημαι.   τουτονὶ τοίνυν λαβὲ</TextUnit>
    <TextUnit id="255" loc="256">τὸν στέφανον.   ἐπὶ τί στέφανον; οἴμοι Σώκρατες</TextUnit>
    <TextUnit id="256" loc="257">ὥσπερ με τὸν ̓Αθάμανθ' ὅπως μὴ θύσετε.</TextUnit>
    <TextUnit id="257" loc="258">οὔκ, ἀλλὰ ταῦτα πάντα τοὺς τελουμένους</TextUnit>
    <TextUnit id="258" loc="259">ἡμεῖς ποιοῦμεν.   εἶτα δὴ τί κερδανῶ;</TextUnit>
    <TextUnit id="259" loc="260">λέγειν γενήσει τρῖμμα κρόταλον παιπάλη.</TextUnit>
    <TextUnit id="260" loc="261">ἀλλ' ἔχ' ἀτρεμί.     μὰ τὸν Δί' οὐ ψεύσει γέ με:</TextUnit>
    <TextUnit id="261" loc="262">καταπαττόμενος γὰρ παιπάλη γενήσομαι.</TextUnit>
    <TextUnit id="262" loc="263">εὐφημεῖν χρὴ τὸν πρεσβύτην καὶ τῆς εὐχῆς ἐπακούειν.</TextUnit>
    <TextUnit id="263" loc="264">ὦ δέσποτ' ἄναξ ἀμέτρητ' ̓Αήρ, ὃς ἔχεις τὴν γῆν μετέωρον,</TextUnit>
    <TextUnit id="264" loc="265">λαμπρός τ' Αἰθὴρ σεμναί τε θεαὶ Νεφέλαι βροντησικέραυνοι,</TextUnit>
    <TextUnit id="265" loc="266">ἄρθητε φάνητ' ὦ δέσποιναι τῷ φροντιστῇ μετέωροι.</TextUnit>
    <TextUnit id="266" loc="267">μήπω μήπω γε πρὶν ἂν τουτὶ πτύξωμαι, μὴ καταβρεχθῶ.</TextUnit>
    <TextUnit id="267" loc="268">τὸ δὲ μηδὲ κυνῆν οἴκοθεν ἐλθεῖν ἐμὲ τὸν κακοδαίμον' ἔχοντα.</TextUnit>
    <TextUnit id="268" loc="269">ἔλθετε δῆτ' ὦ πολυτίμητοι Νεφέλαι τῷδ' εἰς ἐπίδειξιν:</TextUnit>
    <TextUnit id="269" loc="270">εἴτ' ἐπ' ̓Ολύμπου κορυφαῖς ἱεραῖς χιονοβλήτοισι κάθησθε,</TextUnit>
    <TextUnit id="270" loc="271">εἴτ' ̓Ωκεανοῦ πατρὸς ἐν κήποις ἱερὸν χορὸν ἵστατε Νύμφαις,</TextUnit>
    <TextUnit id="271" loc="272">εἴτ' ἄρα Νείλου προχοαῖς ὑδάτων χρυσέαις ἀρύτεσθε πρόχοισιν,</TextUnit>
    <TextUnit id="272" loc="273">ἢ Μαιῶτιν λίμνην ἔχετ' ἢ σκόπελον νιφόεντα Μίμαντος:</TextUnit>
    <TextUnit id="273" loc="274">ὑπακούσατε δεξάμεναι θυσίαν καὶ τοῖς ἱεροῖσι χαρεῖσαι.</TextUnit>
    <TextUnit id="274" loc="275">ἀέναοι Νεφέλαι</TextUnit>
    <TextUnit id="275" loc="276">ἀρθῶμεν φανεραὶ δροσερὰν φύσιν εὐάγητον,</TextUnit>
    <TextUnit id="276" loc="277">πατρὸς ἀπ' ̓Ωκεανοῦ βαρυαχέος</TextUnit>
    <TextUnit id="277" loc="278">ὑψηλῶν ὀρέων κορυφὰς ἐπὶ</TextUnit>
    <TextUnit id="278" loc="280">δενδροκόμους, ἵνα</TextUnit>
    <TextUnit id="279" loc="281">τηλεφανεῖς σκοπιὰς ἀφορώμεθα,</TextUnit>
    <TextUnit id="280" loc="282">καρπούς τ' ἀρδομέναν ἱερὰν χθόνα,</TextUnit>
    <TextUnit id="281" loc="283">καὶ ποταμῶν ζαθέων κελαδήματα,</TextUnit>
    <TextUnit id="282" loc="284">καὶ πόντον κελάδοντα βαρύβρομον:</TextUnit>
    <TextUnit id="283" loc="285">ὄμμα γὰρ αἰθέρος ἀκάματον σελαγεῖται</TextUnit>
    <TextUnit id="284" loc="286">μαρμαρέαις ἐν αὐγαῖς.</TextUnit>
    <TextUnit id="285" loc="287">ἀλλ' ἀποσεισάμεναι νέφος ὄμβριον</TextUnit>
    <TextUnit id="286" loc="288">ἀθανάτας ἰδέας ἐπιδώμεθα</TextUnit>
    <TextUnit id="287" loc="290">τηλεσκόπῳ ὄμματι γαῖαν.</TextUnit>
    <TextUnit id="288" loc="291">ὦ μέγα σεμναὶ Νεφέλαι φανερῶς ἠκούσατέ μου καλέσαντος.</TextUnit>
    <TextUnit id="289" loc="292">ᾔσθου φωνῆς ἅμα καὶ βροντῆς μυκησαμένης θεοσέπτου;</TextUnit>
    <TextUnit id="290" loc="293">καὶ σέβομαί γ' ὦ πολυτίμητοι καὶ βούλομαι ἀνταποπαρδεῖν</TextUnit>
    <TextUnit id="291" loc="294">πρὸς τὰς βροντάς: οὕτως αὐτὰς τετρεμαίνω καὶ πεφόβημαι:</TextUnit>
    <TextUnit id="292" loc="295">κεἰ θέμις ἐστίν, νυνί γ' ἤδη, κεἰ μὴ θέμις ἐστί, χεσείω.</TextUnit>
    <TextUnit id="293" loc="296">οὐ μὴ σκώψει μηδὲ ποιήσεις ἅπερ οἱ τρυγοδαίμονες οὗτοι,</TextUnit>
    <TextUnit id="294" loc="297">ἀλλ' εὐφήμει: μέγα γάρ τι θεῶν κινεῖται σμῆνος ἀοιδαῖς.</TextUnit>
    <TextUnit id="295" loc="298">παρθένοι ὀμβροφόροι</TextUnit>
    <TextUnit id="296" loc="300">ἔλθωμεν λιπαρὰν χθόνα Παλλάδος, εὔανδρον γᾶν</TextUnit>
    <TextUnit id="297" loc="301">Κέκροπος ὀψόμεναι πολυήρατον:</TextUnit>
    <TextUnit id="298" loc="302">οὗ σέβας ἀρρήτων ἱερῶν, ἵνα</TextUnit>
    <TextUnit id="299" loc="303">μυστοδόκος δόμος</TextUnit>
    <TextUnit id="300" loc="304">ἐν τελεταῖς ἁγίαις ἀναδείκνυται,</TextUnit>
    <TextUnit id="301" loc="305">οὐρανίοις τε θεοῖς δωρήματα,</TextUnit>
    <TextUnit id="302" loc="306">ναοί θ' ὑψερεφεῖς καὶ ἀγάλματα,</TextUnit>
    <TextUnit id="303" loc="307">καὶ πρόσοδοι μακάρων ἱερώταται,</TextUnit>
    <TextUnit id="304" loc="308">εὐστέφανοί τε θεῶν θυσίαι θαλίαι τε,</TextUnit>
    <TextUnit id="305" loc="310">παντοδαπαῖς ἐν ὥραις,</TextUnit>
    <TextUnit id="306" loc="311">ἦρί τ' ἐπερχομένῳ Βρομία χάρις,</TextUnit>
    <TextUnit id="307" loc="312">εὐκελάδων τε χορῶν ἐρεθίσματα,</TextUnit>
    <TextUnit id="308" loc="313">καὶ μοῦσα βαρύβρομος αὐλῶν.</TextUnit>
    <TextUnit id="309" loc="314">πρὸς τοῦ Διὸς ἀντιβολῶ σε φράσον, τίνες εἴς' ὦ Σώκρατες αὗται</TextUnit>
    <TextUnit id="310" loc="315">αἱ φθεγξάμεναι τοῦτο τὸ σεμνόν; μῶν ἡρῷναί τινές εἰσιν;</TextUnit>
    <TextUnit id="311" loc="316">ἥκιστ' ἀλλ' οὐράνιαι Νεφέλαι μεγάλαι θεαὶ ἀνδράσιν ἀργοῖς:</TextUnit>
    <TextUnit id="312" loc="317">αἵπερ γνώμην καὶ διάλεξιν καὶ νοῦν ἡμῖν παρέχουσιν</TextUnit>
    <TextUnit id="313" loc="318">καὶ τερατείαν καὶ περίλεξιν καὶ κροῦσιν καὶ κατάληψιν.</TextUnit>
    <TextUnit id="314" loc="319">ταῦτ' ἄρ' ἀκούσας' αὐτῶν τὸ φθέγμ' ἡ ψυχή μου πεπότηται,</TextUnit>
    <TextUnit id="315" loc="320">καὶ λεπτολογεῖν ἤδη ζητεῖ καὶ περὶ καπνοῦ στενολεσχεῖν,</TextUnit>
    <TextUnit id="316" loc="321">καὶ γνωμιδίῳ γνώμην νύξας' ἑτέρῳ λόγῳ ἀντιλογῆσαι:</TextUnit>
    <TextUnit id="317" loc="322">ὥστ' εἴ πως ἔστιν ἰδεῖν αὐτὰς ἤδη φανερῶς ἐπιθυμῶ.</TextUnit>
    <TextUnit id="318" loc="323">βλέπε νυν δευρὶ πρὸς τὴν Πάρνηθ': ἤδη γὰρ ὁρῶ κατιούσας</TextUnit>
    <TextUnit id="319" loc="324">ἡσυχῇ αὐτάς.  φέρε ποῦ; δεῖξον.  χωροῦς' αὗται πάνυ πολλαὶ</TextUnit>
    <TextUnit id="320" loc="325">διὰ τῶν κοίλων καὶ τῶν δασέων, αὗται πλάγιαι.  τί τὸ χρῆμα;</TextUnit>
    <TextUnit id="321" loc="326">ὡς οὐ καθορῶ.  παρὰ τὴν εἴσοδον.  ἤδη νυνὶ μόλις οὕτως.</TextUnit>
    <TextUnit id="322" loc="327">νῦν γέ τοι ἤδη καθορᾷς αὐτάς, εἰ μὴ λημᾷς κολοκύνταις.</TextUnit>
    <TextUnit id="323" loc="328">νὴ Δί' ἔγωγ', ὦ πολυτίμητοι: πάντα γὰρ ἤδη κατέχουσιν.</TextUnit>
    <TextUnit id="324" loc="329">ταύτας μέντοι σὺ θεὰς οὔσας οὐκ ᾔδησθ' οὐδ' ἐνόμιζες;</TextUnit>
    <TextUnit id="325" loc="330">μὰ Δί' ἀλλ' ὁμίχλην καὶ δρόσον αὐτὰς ἡγούμην καὶ καπνὸν εἶναι.</TextUnit>
    <TextUnit id="326" loc="331">οὐ γὰρ μὰ Δί' οἶσθ' ὁτιὴ πλείστους αὗται βόσκουσι σοφιστάς,</TextUnit>
    <TextUnit id="327" loc="332">Θουριομάντεις ἰατροτέχνας σφραγιδονυχαργοκομήτας,</TextUnit>
    <TextUnit id="328" loc="333">κυκλίων τε χορῶν ᾀσματοκάμπτας ἄνδρας μετεωροφένακας,</TextUnit>
    <TextUnit id="329" loc="334">οὐδὲν δρῶντας βόσκους' ἀργούς, ὅτι ταύτας μουσοποιοῦσιν.</TextUnit>
    <TextUnit id="330" loc="335">ταῦτ' ἄρ' ἐποίουν ὑγρᾶν Νεφελᾶν στρεπταιγλᾶν δάιον ὁρμάν,</TextUnit>
    <TextUnit id="331" loc="336">πλοκάμους θ' ἑκατογκεφάλα Τυφῶ πρημαινούσας τε θυέλλας,</TextUnit>
    <TextUnit id="332" loc="337">εἶτ' ἀερίας διεράς, γαμψοὺς οἰωνοὺς ἀερονηχεῖς,</TextUnit>
    <TextUnit id="333" loc="338">ὄμβρους θ' ὑδάτων δροσερᾶν Νεφελᾶν: εἶτ' ἀντ' αὐτῶν κατέπινον</TextUnit>
    <TextUnit id="334" loc="339">κεστρᾶν τεμάχη μεγαλᾶν ἀγαθᾶν κρέα τ' ὀρνίθεια κιχηλᾶν.</TextUnit>
    <TextUnit id="335" loc="340">διὰ μέντοι τάσδ' οὐχὶ δικαίως;  λέξον δή μοι, τί παθοῦσαι,</TextUnit>
    <TextUnit id="336" loc="341">εἴπερ νεφέλαι γ' εἰσὶν ἀληθῶς, θνηταῖς εἴξασι γυναιξίν;</TextUnit>
    <TextUnit id="337" loc="342">οὐ γὰρ ἐκεῖναί γ' εἰσὶ τοιαῦται.  φέρε ποῖαι γάρ τινές εἰσιν;</TextUnit>
    <TextUnit id="338" loc="343">οὐκ οἶδα σαφῶς: εἴξασιν γοῦν ἐρίοισιν πεπταμένοισιν,</TextUnit>
    <TextUnit id="339" loc="344">κοὐχὶ γυναιξὶν μὰ Δί' οὐδ' ὁτιοῦν: αὗται δὲ ῥῖνας ἔχουσιν.</TextUnit>
    <TextUnit id="340" loc="345">ἀπόκριναί νυν ἅττ' ἂν ἔρωμαι.  λέγε νυν ταχέως ὅ τι βούλει.</TextUnit>
    <TextUnit id="341" loc="346">ἤδη ποτ' ἀναβλέψας εἶδες νεφέλην κενταύρῳ ὁμοίαν,</TextUnit>
    <TextUnit id="342" loc="347">ἢ παρδάλει ἢ λύκῳ ἢ ταύρῳ;  νὴ Δί' ἔγωγ'. εἶτα τί τοῦτο;</TextUnit>
    <TextUnit id="343" loc="348">γίγνονται πάνθ' ὅ τι βούλονται: κᾆτ' ἢν μὲν ἴδωσι κομήτην</TextUnit>
    <TextUnit id="344" loc="349">ἄγριόν τινα τῶν λασίων τούτων, οἷόνπερ τὸν Ξενοφάντου,</TextUnit>
    <TextUnit id="345" loc="350">σκώπτουσαι τὴν μανίαν αὐτοῦ κενταύροις ᾔκασαν αὑτάς.</TextUnit>
    <TextUnit id="346" loc="351">τί γὰρ ἢν ἅρπαγα τῶν δημοσίων κατίδωσι Σίμωνα, τί δρῶσιν;</TextUnit>
    <TextUnit id="347" loc="352">ἀποφαίνουσαι τὴν φύσιν αὐτοῦ λύκοι ἐξαίφνης ἐγένοντο.</TextUnit>
    <TextUnit id="348" loc="353">ταῦτ' ἄρα ταῦτα Κλεώνυμον αὗται τὸν ῥίψασπιν χθὲς ἰδοῦσαι,</TextUnit>
    <TextUnit id="349" loc="354">ὅτι δειλότατον τοῦτον ἑώρων, ἔλαφοι διὰ τοῦτ' ἐγένοντο.</TextUnit>
    <TextUnit id="350" loc="355">καὶ νῦν γ' ὅτι Κλεισθένη εἶδον, ὁρᾷς, διὰ τοῦτ' ἐγένοντο γυναῖκες.</TextUnit>
    <TextUnit id="351" loc="356">χαίρετε τοίνυν ὦ δέσποιναι: καὶ νῦν, εἴπερ τινὶ κἄλλῳ,</TextUnit>
    <TextUnit id="352" loc="357">οὐρανομήκη ῥήξατε κἀμοὶ φωνήν, ὦ παμβασίλειαι.</TextUnit>
    <TextUnit id="353" loc="358">χαῖρ' ὦ πρεσβῦτα παλαιογενὲς θηρατὰ λόγων φιλομούσων,</TextUnit>
    <TextUnit id="354" loc="359">σύ τε λεπτοτάτων λήρων ἱερεῦ, φράζε πρὸς ἡμᾶς ὅ τι χρῄζεις:</TextUnit>
    <TextUnit id="355" loc="360">οὐ γὰρ ἂν ἄλλῳ γ' ὑπακούσαιμεν τῶν νῦν μετεωροσοφιστῶν</TextUnit>
    <TextUnit id="356" loc="361">πλὴν ἢ Προδίκῳ, τῷ μὲν σοφίας καὶ γνώμης οὕνεκα, σοὶ δέ,</TextUnit>
    <TextUnit id="357" loc="362">ὅτι βρενθύει τ' ἐν ταῖσιν ὁδοῖς καὶ τὠφθαλμὼ παραβάλλεις,</TextUnit>
    <TextUnit id="358" loc="363">κἀνυπόδητος κακὰ πόλλ' ἀνέχει κἀφ' ἡμῖν σεμνοπροσωπεῖς.</TextUnit>
    <TextUnit id="359" loc="364">ὦ γῆ τοῦ φθέγματος, ὡς ἱερὸν καὶ σεμνὸν καὶ τερατῶδες.</TextUnit>
    <TextUnit id="360" loc="365">αὗται γάρ τοι μόναι εἰσὶ θεαί, τἄλλα δὲ πάντ' ἐστὶ φλύαρος.</TextUnit>
    <TextUnit id="361" loc="366">ὁ Ζεὺς δ' ἡμῖν, φέρε πρὸς τῆς γῆς, οὑλύμπιος οὐ θεός ἐστιν;</TextUnit>
    <TextUnit id="362" loc="367">ποῖος Ζεύς; οὐ μὴ ληρήσεις: οὐδ' ἔστι Ζεύς.  τί λέγεις σύ;</TextUnit>
    <TextUnit id="363" loc="368">ἀλλὰ τίς ὕει; τουτὶ γὰρ ἔμοιγ' ἀπόφηναι πρῶτον ἁπάντων.</TextUnit>
    <TextUnit id="364" loc="369">αὗται δήπου: μεγάλοις δέ ς' ἐγὼ σημείοις αὐτὸ διδάξω.</TextUnit>
    <TextUnit id="365" loc="370">φέρε ποῦ γὰρ πώποτ' ἄνευ Νεφελῶν ὕοντ' ἤδη τεθέασαι;</TextUnit>
    <TextUnit id="366" loc="371">καίτοι χρῆν αἰθρίας ὕειν αὐτόν, ταύτας δ' ἀποδημεῖν.</TextUnit>
    <TextUnit id="367" loc="372">νὴ τὸν ̓Απόλλω τοῦτό γέ τοι δὴ τῷ νῦν λόγῳ εὖ προσέφυσας:</TextUnit>
    <TextUnit id="368" loc="373">καίτοι πρότερον τὸν Δί' ἀληθῶς ᾤμην διὰ κοσκίνου οὐρεῖν.</TextUnit>
    <TextUnit id="369" loc="374">ἀλλ' ὅστις ὁ βροντῶν ἐστι φράσον: τοῦτό με ποιεῖ τετρεμαίνειν.</TextUnit>
    <TextUnit id="370" loc="375">αὗται βροντῶσι κυλινδόμεναι.  τῷ τρόπῳ ὦ πάντα σὺ τολμῶν;</TextUnit>
    <TextUnit id="371" loc="376">ὅταν ἐμπλησθῶς' ὕδατος πολλοῦ κἀναγκασθῶσι φέρεσθαι,</TextUnit>
    <TextUnit id="372" loc="377">κατακρημνάμεναι πλήρεις ὄμβρου δι' ἀνάγκην, εἶτα βαρεῖαι</TextUnit>
    <TextUnit id="373" loc="378">εἰς ἀλλήλας ἐμπίπτουσαι ῥήγνυνται καὶ παταγοῦσιν.</TextUnit>
    <TextUnit id="374" loc="379">ὁ δ' ἀναγκάζων ἐστὶ τίς αὐτάς, οὐχ ὁ Ζεύς, ὥστε φέρεσθαι;</TextUnit>
    <TextUnit id="375" loc="380">ἥκιστ' ἀλλ' αἰθέριος Δῖνος.  Δῖνος; τουτί μ' ἐλελήθειν,</TextUnit>
    <TextUnit id="376" loc="381">ὁ Ζεὺς οὐκ ὤν, ἀλλ' ἀντ' αὐτοῦ Δῖνος νυνὶ βασιλεύων.</TextUnit>
    <TextUnit id="377" loc="382">ἀτὰρ οὐδέν πω περὶ τοῦ πατάγου καὶ τῆς βροντῆς μ' ἐδίδαξας.</TextUnit>
    <TextUnit id="378" loc="383">οὐκ ἤκουσάς μου τὰς Νεφέλας ὕδατος μεστὰς ὅτι φημὶ</TextUnit>
    <TextUnit id="379" loc="384">ἐμπιπτούσας εἰς ἀλλήλας παταγεῖν διὰ τὴν πυκνότητα;</TextUnit>
    <TextUnit id="380" loc="385">φέρε τουτὶ τῷ χρὴ πιστεύειν;  ἀπὸ σαυτοῦ 'γώ σε διδάξω.</TextUnit>
    <TextUnit id="381" loc="386">ἤδη ζωμοῦ Παναθηναίοις ἐμπλησθεὶς εἶτ' ἐταράχθης</TextUnit>
    <TextUnit id="382" loc="387">τὴν γαστέρα, καὶ κλόνος ἐξαίφνης αὐτὴν διεκορκορύγησεν;</TextUnit>
    <TextUnit id="383" loc="388">νὴ τὸν ̓Απόλλω καὶ δεινὰ ποιεῖ γ' εὐθύς μοι, καὶ τετάρακται</TextUnit>
    <TextUnit id="384" loc="389">χὤσπερ βροντὴ τὸ ζωμίδιον παταγεῖ καὶ δεινὰ κέκραγεν:</TextUnit>
    <TextUnit id="385" loc="390">ἀτρέμας πρῶτον παππὰξ παππάξ, κἄπειτ' ἐπάγει παπαπαππάξ,</TextUnit>
    <TextUnit id="386" loc="391">χὤταν χέζω, κομιδῇ βροντᾷ παπαπαππὰξ ὥσπερ ἐκεῖναι.</TextUnit>
    <TextUnit id="387" loc="392">σκέψαι τοίνυν ἀπὸ γαστριδίου τυννουτουὶ οἷα πέπορδας:</TextUnit>
    <TextUnit id="388" loc="393">τὸν δ' ̓Αέρα τόνδ' ὄντ' ἀπέραντον πῶς οὐκ εἰκὸς μέγα βροντᾶν;</TextUnit>
    <TextUnit id="389" loc="394">ταῦτ' ἄρα καὶ τὠνόματ' ἀλλήλοιν βροντὴ καὶ πορδὴ ὁμοίω.</TextUnit>
    <TextUnit id="390" loc="395">ἀλλ' ὁ κεραυνὸς πόθεν αὖ φέρεται λάμπων πυρί, τοῦτο δίδαξον,</TextUnit>
    <TextUnit id="391" loc="396">καὶ καταφρύγει βάλλων ἡμᾶς, τοὺς δὲ ζῶντας περιφλύει;</TextUnit>
    <TextUnit id="392" loc="397">τοῦτον γὰρ δὴ φανερῶς ὁ Ζεὺς ἵης' ἐπὶ τοὺς ἐπιόρκους.</TextUnit>
    <TextUnit id="393" loc="398">καὶ πῶς ὦ μῶρε σὺ καὶ Κρονίων ὄζων καὶ βεκκεσέληνε,</TextUnit>
    <TextUnit id="394" loc="399">εἴπερ βάλλει τοὺς ἐπιόρκους, δῆτ' οὐχὶ Σίμων' ἐνέπρησεν</TextUnit>
    <TextUnit id="395" loc="400">οὐδὲ Κλεώνυμον οὐδὲ Θέωρον; καίτοι σφόδρα γ' εἴς' ἐπίορκοι:</TextUnit>
    <TextUnit id="396" loc="401">ἀλλὰ τὸν αὑτοῦ γε νεὼν βάλλει καὶ Σούνιον ἄκρον ̓Αθηνέων</TextUnit>
    <TextUnit id="397" loc="402">καὶ τὰς δρῦς τὰς μεγάλας: τί μαθών; οὐ γὰρ δὴ δρῦς γ' ἐπιορκεῖ.</TextUnit>
    <TextUnit id="398" loc="403">οὐκ οἶδ': ἀτὰρ εὖ σὺ λέγειν φαίνει. τί γάρ ἐστιν δῆθ' ὁ κεραυνός;</TextUnit>
    <TextUnit id="399" loc="404">ὅταν ἐς ταύτας ἄνεμος ξηρὸς μετεωρισθεὶς κατακλῃσθῇ,</TextUnit>
    <TextUnit id="400" loc="405">ἔνδοθεν αὐτὰς ὥσπερ κύστιν φυσᾷ, κἄπειθ' ὑπ' ἀνάγκης</TextUnit>
    <TextUnit id="401" loc="406">ῥήξας αὐτὰς ἔξω φέρεται σοβαρὸς διὰ τὴν πυκνότητα,</TextUnit>
    <TextUnit id="402" loc="407">ὑπὸ τοῦ ῥοίβδου καὶ τῆς ῥύμης αὐτὸς ἑαυτὸν κατακάων.</TextUnit>
    <TextUnit id="403" loc="408">νὴ Δί' ἐγὼ γοῦν ἀτεχνῶς ἔπαθον τουτί ποτε Διασίοισιν</TextUnit>
    <TextUnit id="404" loc="409">ὀπτῶν γαστέρα τοῖς συγγενέσιν, κᾆτ' οὐκ ἔσχων ἀμελήσας:</TextUnit>
    <TextUnit id="405" loc="410">ἡ δ' ἄρ' ἐφυσᾶτ', εἶτ' ἐξαίφνης διαλακήσασα πρὸς αὐτὼ</TextUnit>
    <TextUnit id="406" loc="411">τὠφθαλμώ μου προσετίλησεν καὶ κατέκαυσεν τὸ πρόσωπον.</TextUnit>
    <TextUnit id="407" loc="412">ὦ τῆς μεγάλης ἐπιθυμήσας σοφίας ἄνθρωπε παρ' ἡμῶν,</TextUnit>
    <TextUnit id="408" loc="413">ὡς εὐδαίμων ἐν ̓Αθηναίοις καὶ τοῖς ̔́Ελλησι γενήσει,</TextUnit>
    <TextUnit id="409" loc="414">εἰ μνήμων εἶ καὶ φροντιστὴς καὶ τὸ ταλαίπωρον ἔνεστιν</TextUnit>
    <TextUnit id="410" loc="415">ἐν τῇ ψυχῇ, καὶ μὴ κάμνεις μήθ' ἑστὼς μήτε βαδίζων,</TextUnit>
    <TextUnit id="411" loc="416">μήτε ῥιγῶν ἄχθει λίαν μήτ' ἀριστᾶν ἐπιθυμεῖς,</TextUnit>
    <TextUnit id="412" loc="417">οἴνου τ' ἀπέχει καὶ γυμνασίων καὶ τῶν ἄλλων ἀνοήτων,</TextUnit>
    <TextUnit id="413" loc="418">καὶ βέλτιστον τοῦτο νομίζεις, ὅπερ εἰκὸς δεξιὸν ἄνδρα,</TextUnit>
    <TextUnit id="414" loc="419">νικᾶν πράττων καὶ βουλεύων καὶ τῇ γλώττῃ πολεμίζων.</TextUnit>
    <TextUnit id="415" loc="420">ἀλλ' οὕνεκά γε ψυχῆς στερρᾶς δυσκολοκοίτου τε μερίμνης</TextUnit>
    <TextUnit id="416" loc="421">καὶ φειδωλοῦ καὶ τρυσιβίου γαστρὸς καὶ θυμβρεπιδείπνου,</TextUnit>
    <TextUnit id="417" loc="422">ἀμέλει θαρρῶν οὕνεκα τούτων ἐπιχαλκεύειν παρέχοιμ' ἄν.</TextUnit>
    <TextUnit id="418" loc="423">ἄλλο τι δῆτ' οὖν νομιεῖς ἤδη θεὸν οὐδένα πλὴν ἅπερ ἡμεῖς,</TextUnit>
    <TextUnit id="419" loc="424">τὸ Χάος τουτὶ καὶ τὰς Νεφέλας καὶ τὴν γλῶτταν, τρία ταυτί;</TextUnit>
    <TextUnit id="420" loc="425">οὐδ' ἂν διαλεχθείην γ' ἀτεχνῶς τοῖς ἄλλοις οὐδ' ἂν ἀπαντῶν:</TextUnit>
    <TextUnit id="421" loc="426">οὐδ' ἂν θύσαιμ', οὐδ' ἂν σπείσαιμ', οὐδ' ἐπιθείην λιβανωτόν.</TextUnit>
    <TextUnit id="422" loc="427">λέγε νυν ἡμῖν ὅ τι σοι δρῶμεν θαρρῶν, ὡς οὐκ ἀτυχήσεις</TextUnit>
    <TextUnit id="423" loc="428">ἡμᾶς τιμῶν καὶ θαυμάζων καὶ ζητῶν δεξιὸς εἶναι.</TextUnit>
    <TextUnit id="424" loc="429">ὦ δέσποιναι δέομαι τοίνυν ὑμῶν τουτὶ πάνυ μικρόν,</TextUnit>
    <TextUnit id="425" loc="430">τῶν ̔Ελλήνων εἶναί με λέγειν ἑκατὸν σταδίοισιν ἄριστον.</TextUnit>
    <TextUnit id="426" loc="431">ἀλλ' ἔσται σοι τοῦτο παρ' ἡμῶν: ὥστε τὸ λοιπόν γ' ἀπὸ τουδὶ</TextUnit>
    <TextUnit id="427" loc="432">ἐν τῷ δήμῳ γνώμας οὐδεὶς νικήσει πλείονας ἢ σύ.</TextUnit>
    <TextUnit id="428" loc="433">μὴ 'μοί γε λέγειν γνώμας μεγάλας: οὐ γὰρ τούτων ἐπιθυμῶ,</TextUnit>
    <TextUnit id="429" loc="434">ἀλλ' ὅς' ἐμαυτῷ στρεψοδικῆσαι καὶ τοὺς χρήστας διολισθεῖν.</TextUnit>
    <TextUnit id="430" loc="435">τεύξει τοίνυν ὧν ἱμείρεις: οὐ γὰρ μεγάλων ἐπιθυμεῖς.</TextUnit>
    <TextUnit id="431" loc="436">ἀλλὰ σεαυτὸν θαρρῶν παράδος τοῖς ἡμετέροις προπόλοισιν.</TextUnit>
    <TextUnit id="432" loc="437">δράσω ταῦθ' ὑμῖν πιστεύσας: ἡ γὰρ ἀνάγκη με πιέζει</TextUnit>
    <TextUnit id="433" loc="438">διὰ τοὺς ἵππους τοὺς κοππατίας καὶ τὸν γάμον ὅς μ' ἐπέτριψεν.</TextUnit>
    <TextUnit id="434" loc="439">νῦν οὖν ἀτεχνῶς ὅ τι βούλονται</TextUnit>
    <TextUnit id="435" loc="440">τουτὶ τοὐμὸν σῶμ' αὐτοῖσιν</TextUnit>
    <TextUnit id="436" loc="441">παρέχω, τύπτειν πεινῆν διψῆν</TextUnit>
    <TextUnit id="437" loc="442">αὐχμεῖν ῥιγῶν ἀσκὸν δείρειν,</TextUnit>
    <TextUnit id="438" loc="443">εἴπερ τὰ χρέα διαφευξοῦμαι,</TextUnit>
    <TextUnit id="439" loc="444">τοῖς τ' ἀνθρώποις εἶναι δόξω</TextUnit>
    <TextUnit id="440" loc="445">θρασὺς εὔγλωττος τολμηρὸς ἴτης</TextUnit>
    <TextUnit id="441" loc="446">βδελυρὸς ψευδῶν συγκολλητὴς</TextUnit>
    <TextUnit id="442" loc="447">εὑρησιεπὴς περίτριμμα δικῶν</TextUnit>
    <TextUnit id="443" loc="448">κύρβις κρόταλον κίναδος τρύμη</TextUnit>
    <TextUnit id="444" loc="449">μάσθλης εἴρων γλοιὸς ἀλαζὼν</TextUnit>
    <TextUnit id="445" loc="450">κέντρων μιαρὸς στρόφις ἀργαλέος</TextUnit>
    <TextUnit id="446" loc="451">ματιολοιχός:</TextUnit>
    <TextUnit id="447" loc="452">ταῦτ' εἴ με καλοῦς' ἁπαντῶντες,</TextUnit>
    <TextUnit id="448" loc="453">δρώντων ἀτεχνῶς ὅ τι χρῄζουσιν,</TextUnit>
    <TextUnit id="449" loc="454">κεἰ βούλονται</TextUnit>
    <TextUnit id="450" loc="455">νὴ τὴν Δήμητρ' ἔκ μου χορδὴν</TextUnit>
    <TextUnit id="451" loc="456">τοῖς φροντισταῖς παραθέντων.</TextUnit>
    <TextUnit id="452" loc="457">λῆμα μὲν πάρεστι τῷδέ γ'</TextUnit>
    <TextUnit id="453" loc="458">οὐκ ἄτολμον ἀλλ' ἕτοιμον. ἴσθι δ' ὡς</TextUnit>
    <TextUnit id="454" loc="460">ταῦτα μαθὼν παρ' ἐμοῦ κλέος οὐρανόμηκες</TextUnit>
    <TextUnit id="455" loc="461">ἐν βροτοῖσιν ἕξεις.</TextUnit>
    <TextUnit id="456" loc="462">τί πείσομαι;</TextUnit>
    <TextUnit id="457" loc="463">τὸν πάντα χρόνον μετ' ἐμοῦ</TextUnit>
    <TextUnit id="458" loc="465">ζηλωτότατον βίον ἀνθρώπων διάξεις.</TextUnit>
    <TextUnit id="459" loc="466">ἆρά γε τοῦτ' ἄρ' ἐγώ ποτ'</TextUnit>
    <TextUnit id="460" loc="467">ὄψομαι;  ὥστε γέ σου πολλοὺς ἐπὶ ταῖσι θύραις ἀεὶ καθῆσθαι,</TextUnit>
    <TextUnit id="461" loc="470">βουλομένους ἀνακοινοῦσθαί τε καὶ ἐς λόγον ἐλθεῖν</TextUnit>
    <TextUnit id="462" loc="471">πράγματα κἀντιγραφὰς πολλῶν ταλάντων,</TextUnit>
    <TextUnit id="463" loc="475">ἄξια σῇ φρενὶ συμβουλευσομένους μετὰ σοῦ.</TextUnit>
    <TextUnit id="464" loc="476">ἀλλ' ἐγχείρει τὸν πρεσβύτην ὅ τι περ μέλλεις προδιδάσκειν,</TextUnit>
    <TextUnit id="465" loc="477">καὶ διακίνει τὸν νοῦν αὐτοῦ καὶ τῆς γνώμης ἀποπειρῶ.</TextUnit>
    <TextUnit id="466" loc="478">ἄγε δὴ κάτειπέ μοι σὺ τὸν σαυτοῦ τρόπον,</TextUnit>
    <TextUnit id="467" loc="479">ἵν' αὐτὸν εἰδὼς ὅστις ἐστὶ μηχανὰς</TextUnit>
    <TextUnit id="468" loc="480">ἤδη 'πὶ τούτοις πρὸς σὲ καινὰς προσφέρω.</TextUnit>
    <TextUnit id="469" loc="481">τί δέ; τειχομαχεῖν μοι διανοεῖ πρὸς τῶν θεῶν;</TextUnit>
    <TextUnit id="470" loc="482">οὔκ, ἀλλὰ βραχέα σου πυθέσθαι βούλομαι.</TextUnit>
    <TextUnit id="471" loc="483">ἦ μνημονικὸς εἶ;   δύο τρόπω νὴ τὸν Δία:</TextUnit>
    <TextUnit id="472" loc="484">ἢν μὲν γὰρ ὀφείληταί τί μοι, μνήμων πάνυ:</TextUnit>
    <TextUnit id="473" loc="485">ἐὰν δ' ὀφείλω, σχέτλιος, ἐπιλήσμων πάνυ.</TextUnit>
    <TextUnit id="474" loc="486">ἔνεστι δῆτα μανθάνειν ἐν τῇ φύσει;</TextUnit>
    <TextUnit id="475" loc="487">λέγειν μὲν οὐκ ἔνεστ', ἀποστερεῖν δ' ἔνι.</TextUnit>
    <TextUnit id="476" loc="488">πῶς οὖν δυνήσει μανθάνειν;   ἀμέλει καλῶς.</TextUnit>
    <TextUnit id="477" loc="489">ἄγε νυν ὅπως, ὅταν τι προβάλλω σοι σοφὸν</TextUnit>
    <TextUnit id="478" loc="490">περὶ τῶν μετεώρων, εὐθέως ὑφαρπάσει.</TextUnit>
    <TextUnit id="479" loc="491">τί δαί; κυνηδὸν τὴν σοφίαν σιτήσομαι;</TextUnit>
    <TextUnit id="480" loc="492">ἄνθρωπος ἀμαθὴς οὑτοσὶ καὶ βάρβαρος.</TextUnit>
    <TextUnit id="481" loc="493">δέδοικά ς' ὦ πρεσβῦτα μὴ πληγῶν δέει.</TextUnit>
    <TextUnit id="482" loc="494">φέρ' ἴδω τί δρᾷς, ἤν τίς σε τύπτῃ;   τύπτομαι,</TextUnit>
    <TextUnit id="483" loc="495">ἔπειτ' ἐπισχὼν ὀλίγον ἐπιμαρτύρομαι,</TextUnit>
    <TextUnit id="484" loc="496">εἶτ' αὖθις ἀκαρῆ διαλιπὼν δικάζομαι.</TextUnit>
    <TextUnit id="485" loc="497">ἴθι νυν κατάθου θοἰμάτιον.   ἠδίκηκά τι,</TextUnit>
    <TextUnit id="486" loc="498">οὔκ, ἀλλὰ γυμνοὺς εἰσιέναι νομίζεται.</TextUnit>
    <TextUnit id="487" loc="499">ἀλλ' οὐχὶ φωράσων ἔγωγ' εἰσέρχομαι.</TextUnit>
    <TextUnit id="488" loc="500">κατάθου. τί ληρεῖς;   εἰπὲ δή νύν μοι:   τὸ τί;</TextUnit>
    <TextUnit id="489" loc="501">ἢν ἐπιμελὴς ὦ καὶ προθύμως μανθάνω,</TextUnit>
    <TextUnit id="490" loc="502">τῷ τῶν μαθητῶν ἐμφερὴς γενήσομαι;</TextUnit>
    <TextUnit id="491" loc="503">οὐδὲν διοίσεις Χαιρεφῶντος τὴν φύσιν.</TextUnit>
    <TextUnit id="492" loc="504">οἴμοι κακοδαίμων ἡμιθνὴς γενήσομαι.</TextUnit>
    <TextUnit id="493" loc="505">οὐ μὴ λαλήσεις, ἀλλ' ἀκολουθήσεις ἐμοὶ</TextUnit>
    <TextUnit id="494" loc="506">ἀνύσας τι δευρὶ θᾶττον;   ἐς τὼ χεῖρέ νυν</TextUnit>
    <TextUnit id="495" loc="507">δός μοι μελιτοῦτταν πρότερον: ὡς δέδοικ' ἐγὼ</TextUnit>
    <TextUnit id="496" loc="508">εἴσω καταβαίνων ὥσπερ ἐς Τροφωνίου.</TextUnit>
    <TextUnit id="497" loc="509">χώρει: τί κυπτάζεις ἔχων περὶ τὴν θύραν;</TextUnit>
    <TextUnit id="498" loc="510">ἀλλ' ἴθι χαίρων τῆς ἀνδρείας</TextUnit>
    <TextUnit id="499" loc="511">οὕνεκα ταύτης.</TextUnit>
    <TextUnit id="500" loc="512">εὐτυχία γένοιτο τἀνθρώπῳ,</TextUnit>
    <TextUnit id="501" loc="513">ὅτι προήκων</TextUnit>
    <TextUnit id="502" loc="514">ἐς βαθὺ τῆς ἡλικίας</TextUnit>
    <TextUnit id="503" loc="515">νεωτέροις τὴν φύσιν αὑτοῦ</TextUnit>
    <TextUnit id="504" loc="516">πράγμασιν χρωτίζεται</TextUnit>
    <TextUnit id="505" loc="517">καὶ σοφίαν ἐπασκεῖ.</TextUnit>
    <TextUnit id="506" loc="518">ὦ θεώμενοι κατερῶ πρὸς ὑμᾶς ἐλευθέρως</TextUnit>
    <TextUnit id="507" loc="519">τἀληθῆ νὴ τὸν Διόνυσον τὸν ἐκθρέψαντά με.</TextUnit>
    <TextUnit id="508" loc="520">οὕτω νικήσαιμί τ' ἐγὼ καὶ νομιζοίμην σοφός,</TextUnit>
    <TextUnit id="509" loc="521">ὡς ὑμᾶς ἡγούμενος εἶναι θεατὰς δεξιοὺς</TextUnit>
    <TextUnit id="510" loc="522">καὶ ταύτην σοφώτατ' ἔχειν τῶν ἐμῶν κωμῳδιῶν,</TextUnit>
    <TextUnit id="511" loc="523">πρώτους ἠξίως' ἀναγεῦς' ὑμᾶς, ἣ παρέσχε μοι</TextUnit>
    <TextUnit id="512" loc="524">ἔργον πλεῖστον: εἶτ' ἀνεχώρουν ὑπ' ἀνδρῶν φορτικῶν</TextUnit>
    <TextUnit id="513" loc="525">ἡττηθεὶς οὐκ ἄξιος ὤν: ταῦτ' οὖν ὑμῖν μέμφομαι</TextUnit>
    <TextUnit id="514" loc="526">τοῖς σοφοῖς, ὧν οὕνεκ' ἐγὼ ταῦτ' ἐπραγματευόμην.</TextUnit>
    <TextUnit id="515" loc="527">ἀλλ' οὐδ' ὣς ὑμῶν ποθ' ἑκὼν προδώσω τοὺς δεξιούς.</TextUnit>
    <TextUnit id="516" loc="528">ἐξ ὅτου γὰρ ἐνθάδ' ὑπ' ἀνδρῶν, οἷς ἡδὺ καὶ λέγειν,</TextUnit>
    <TextUnit id="517" loc="529">ὁ σώφρων τε χὠ καταπύγων ἄριστ' ἠκουσάτην,</TextUnit>
    <TextUnit id="518" loc="530">κἀγώ, παρθένος γὰρ ἔτ' ἦν, κοὐκ ἐξῆν πώ μοι τεκεῖν,</TextUnit>
    <TextUnit id="519" loc="531">ἐξέθηκα, παῖς δ' ἑτέρα τις λαβοῦς' ἀνείλετο,</TextUnit>
    <TextUnit id="520" loc="532">ὑμεῖς δ' ἐξεθρέψατε γενναίως κἀπαιδεύσατε:</TextUnit>
    <TextUnit id="521" loc="533">ἐκ τούτου μοι πιστὰ παρ' ὑμῖν γνώμης ἔσθ' ὅρκια.</TextUnit>
    <TextUnit id="522" loc="534">νῦν οὖν ̓Ηλέκτραν κατ' ἐκείνην ἥδ' ἡ κωμῳδία</TextUnit>
    <TextUnit id="523" loc="535">ζητοῦς' ἦλθ', ἤν που 'πιτύχῃ θεαταῖς οὕτω σοφοῖς:</TextUnit>
    <TextUnit id="524" loc="536">γνώσεται γάρ, ἤνπερ ἴδῃ, τἀδελφοῦ τὸν βόστρυχον.</TextUnit>
    <TextUnit id="525" loc="537">ὡς δὲ σώφρων ἐστὶ φύσει σκέψασθ': ἥτις πρῶτα μὲν</TextUnit>
    <TextUnit id="526" loc="538">οὐδὲν ἦλθε ῥαψαμένη σκυτίον καθειμένον</TextUnit>
    <TextUnit id="527" loc="539">ἐρυθρὸν ἐξ ἄκρου παχύ, τοῖς παιδίοις ἵν' ᾖ γέλως:</TextUnit>
    <TextUnit id="528" loc="540">οὐδ' ἔσκωψε τοὺς φαλακρούς, οὐδὲ κόρδαχ' εἵλκυσεν,</TextUnit>
    <TextUnit id="529" loc="541">οὐδὲ πρεσβύτης ὁ λέγων τἄπη τῇ βακτηρίᾳ</TextUnit>
    <TextUnit id="530" loc="542">τύπτει τὸν παρόντ' ἀφανίζων πονηρὰ σκώμματα,</TextUnit>
    <TextUnit id="531" loc="543">οὐδ' εἰσῇξε δᾷδας ἔχους', οὐδ' ἰοὺ ἰοὺ βοᾷ,</TextUnit>
    <TextUnit id="532" loc="544">ἀλλ' αὑτῇ καὶ τοῖς ἔπεσιν πιστεύους' ἐλήλυθεν.</TextUnit>
    <TextUnit id="533" loc="545">κἀγὼ μὲν τοιοῦτος ἀνὴρ ὢν ποιητὴς οὐ κομῶ,</TextUnit>
    <TextUnit id="534" loc="546">οὐδ' ὑμᾶς ζητῶ 'ξαπατᾶν δὶς καὶ τρὶς ταὔτ' εἰσάγων,</TextUnit>
    <TextUnit id="535" loc="547">ἀλλ' ἀεὶ καινὰς ἰδέας ἐσφέρων σοφίζομαι,</TextUnit>
    <TextUnit id="536" loc="548">οὐδὲν ἀλλήλαισιν ὁμοίας καὶ πάσας δεξιάς:</TextUnit>
    <TextUnit id="537" loc="549">ὃς μέγιστον ὄντα Κλέων' ἔπαις' ἐς τὴν γαστέρα,</TextUnit>
    <TextUnit id="538" loc="550">κοὐκ ἐτόλμης' αὖθις ἐπεμπηδῆς' αὐτῷ κειμένῳ.</TextUnit>
    <TextUnit id="539" loc="551">οὗτοι δ', ὡς ἅπαξ παρέδωκεν λαβὴν ̔Υπέρβολος,</TextUnit>
    <TextUnit id="540" loc="552">τοῦτον δείλαιον κολετρῶς' ἀεὶ καὶ τὴν μητέρα.</TextUnit>
    <TextUnit id="541" loc="553">Εὔπολις μὲν τὸν Μαρικᾶν πρώτιστον παρείλκυσεν</TextUnit>
    <TextUnit id="542" loc="554">ἐκστρέψας τοὺς ἡμετέρους ̔Ιππέας κακὸς κακῶς,</TextUnit>
    <TextUnit id="543" loc="555">προσθεὶς αὐτῷ γραῦν μεθύσην τοῦ κόρδακος οὕνεχ', ἣν</TextUnit>
    <TextUnit id="544" loc="556">Φρύνιχος πάλαι πεποίηχ', ἣν τὸ κῆτος ἤσθιεν.</TextUnit>
    <TextUnit id="545" loc="557">εἶθ' ̔́Ερμιππος αὖθις ἐποίησεν εἰς ̔Υπέρβολον,</TextUnit>
    <TextUnit id="546" loc="558">ἄλλοι τ' ἤδη πάντες ἐρείδουσιν εἰς ̔Υπέρβολον,</TextUnit>
    <TextUnit id="547" loc="559">τὰς εἰκοὺς τῶν ἐγχέλεων τὰς ἐμὰς μιμούμενοι.</TextUnit>
    <TextUnit id="548" loc="560">ὅστις οὖν τούτοισι γελᾷ, τοῖς ἐμοῖς μὴ χαιρέτω:</TextUnit>
    <TextUnit id="549" loc="561">ἢν δ' ἐμοὶ καὶ τοῖσιν ἐμοῖς εὐφραίνησθ' εὑρήμασιν,</TextUnit>
    <TextUnit id="550" loc="562">ἐς τὰς ὥρας τὰς ἑτέρας εὖ φρονεῖν δοκήσετε.</TextUnit>
    <TextUnit id="551" loc="563">ὑψιμέδοντα μὲν θεῶν</TextUnit>
    <TextUnit id="552" loc="564">Ζῆνα τύραννον ἐς χορὸν</TextUnit>
    <TextUnit id="553" loc="565">πρῶτα μέγαν κικλήσκω:</TextUnit>
    <TextUnit id="554" loc="566">τόν τε μεγασθενῆ τριαίνης ταμίαν,</TextUnit>
    <TextUnit id="555" loc="567">γῆς τε καὶ ἁλμυρᾶς θαλάσσης ἄγριον μοχλευτήν:</TextUnit>
    <TextUnit id="556" loc="568">καὶ μεγαλώνυμον ἡμέτερον πατέρ'</TextUnit>
    <TextUnit id="557" loc="570">Αἰθέρα σεμνότατον βιοθρέμμονα πάντων:</TextUnit>
    <TextUnit id="558" loc="571">τόν θ' ἱππονώμαν, ὃς ὑπερλάμπροις</TextUnit>
    <TextUnit id="559" loc="572">ἀκτῖσιν κατέχει</TextUnit>
    <TextUnit id="560" loc="573">γῆς πέδον μέγας ἐν θεοῖς</TextUnit>
    <TextUnit id="561" loc="574">ἐν θνητοῖσί τε δαίμων.</TextUnit>
    <TextUnit id="562" loc="575">ὦ σοφώτατοι θεαταὶ δεῦρο τὸν νοῦν προσέχετε.</TextUnit>
    <TextUnit id="563" loc="576">ἠδικημέναι γὰρ ὑμῖν μεμφόμεσθ' ἐναντίον:</TextUnit>
    <TextUnit id="564" loc="577">πλεῖστα γὰρ θεῶν ἁπάντων ὠφελούσαις τὴν πόλιν,</TextUnit>
    <TextUnit id="565" loc="578">δαιμόνων ἡμῖν μόναις οὐ θύετ' οὐδὲ σπένδετε,</TextUnit>
    <TextUnit id="566" loc="579">αἵτινες τηροῦμεν ὑμᾶς. ἢν γὰρ ᾖ τις ἔξοδος</TextUnit>
    <TextUnit id="567" loc="580">μηδενὶ ξὺν νῷ, τότ' ἢ βροντῶμεν ἢ ψακάζομεν.</TextUnit>
    <TextUnit id="568" loc="581">εἶτα τὸν θεοῖσιν ἐχθρὸν βυρσοδέψην Παφλαγόνα</TextUnit>
    <TextUnit id="569" loc="582">ἡνίχ' ᾑρεῖσθε στρατηγόν, τὰς ὀφρῦς συνήγομεν</TextUnit>
    <TextUnit id="570" loc="583">κἀποιοῦμεν δεινά, βροντὴ δ' ἐρράγη δι' ἀστραπῆς:</TextUnit>
    <TextUnit id="571" loc="584">ἡ σελήνη δ' ἐξέλειπε τὰς ὁδούς, ὁ δ' ἥλιος</TextUnit>
    <TextUnit id="572" loc="585">τὴν θρυαλλίδ' εἰς ἑαυτὸν εὐθέως ξυνελκύσας</TextUnit>
    <TextUnit id="573" loc="586">οὐ φανεῖν ἔφασκεν ὑμῖν, εἰ στρατηγήσει Κλέων.</TextUnit>
    <TextUnit id="574" loc="587">ἀλλ' ὅμως εἵλεσθε τοῦτον. φασὶ γὰρ δυσβουλίαν</TextUnit>
    <TextUnit id="575" loc="588">τῇδε τῇ πόλει προσεῖναι, ταῦτα μέντοι τοὺς θεοὺς</TextUnit>
    <TextUnit id="576" loc="589">ἅττ' ἂν ὑμεῖς ἐξαμάρτητ' ἐπὶ τὸ βέλτιον τρέπειν.</TextUnit>
    <TextUnit id="577" loc="590">ὡς δὲ καὶ τοῦτο ξυνοίσει ῥᾳδίως διδάξομεν:</TextUnit>
    <TextUnit id="578" loc="591">ἢν Κλέωνα τὸν λάρον δώρων ἑλόντες καὶ κλοπῆς</TextUnit>
    <TextUnit id="579" loc="592">εἶτα φιμώσητε τούτου τῷ ξύλῳ τὸν αὐχένα,</TextUnit>
    <TextUnit id="580" loc="593">αὖθις ἐς τἀρχαῖον ὑμῖν, εἴ τι κἀξημάρτετε,</TextUnit>
    <TextUnit id="581" loc="594">ἐπὶ τὸ βέλτιον τὸ πρᾶγμα τῇ πόλει συνοίσεται.</TextUnit>
    <TextUnit id="582" loc="595">ἀμφί μοι αὖτε Φοῖβ' ἄναξ</TextUnit>
    <TextUnit id="583" loc="596">Δήλιε Κυνθίαν ἔχων</TextUnit>
    <TextUnit id="584" loc="597">ὑψικέρατα πέτραν,</TextUnit>
    <TextUnit id="585" loc="598">ἥ τ' ̓Εφέσου μάκαιρα πάγχρυσον ἔχεις</TextUnit>
    <TextUnit id="586" loc="600">οἶκον ἐν ᾧ κόραι σε Λυδῶν μεγάλως σέβουσιν,</TextUnit>
    <TextUnit id="587" loc="601">ἥ τ' ἐπιχώριος ἡμετέρα θεὸς</TextUnit>
    <TextUnit id="588" loc="602">αἰγίδος ἡνίοχος πολιοῦχος ̓Αθάνα,</TextUnit>
    <TextUnit id="589" loc="603">Παρνασσίαν θ' ὃς κατέχων</TextUnit>
    <TextUnit id="590" loc="604">πέτραν σὺν πεύκαις σελαγεῖ</TextUnit>
    <TextUnit id="591" loc="605">Βάκχαις Δελφίσιν ἐμπρέπων,</TextUnit>
    <TextUnit id="592" loc="606">κωμαστὴς Διόνυσος.</TextUnit>
    <TextUnit id="593" loc="607">ἡνίχ' ἡμεῖς δεῦρ' ἀφορμᾶσθαι παρεσκευάσμεθα,</TextUnit>
    <TextUnit id="594" loc="608">ἡ σελήνη συντυχοῦς' ἡμῖν ἐπέστειλεν φράσαι,</TextUnit>
    <TextUnit id="595" loc="609">πρῶτα μὲν χαίρειν ̓Αθηναίοισι καὶ τοῖς ξυμμάχοις:</TextUnit>
    <TextUnit id="596" loc="610">εἶτα θυμαίνειν ἔφασκε: δεινὰ γὰρ πεπονθέναι</TextUnit>
    <TextUnit id="597" loc="611">ὠφελοῦς' ὑμᾶς ἅπαντας οὐ λόγοις ἀλλ' ἐμφανῶς.</TextUnit>
    <TextUnit id="598" loc="612">πρῶτα μὲν τοῦ μηνὸς ἐς δᾷδ' οὐκ ἔλαττον ἢ δραχμήν,</TextUnit>
    <TextUnit id="599" loc="613">ὥστε καὶ λέγειν ἅπαντας ἐξιόντας ἑσπέρας,</TextUnit>
    <TextUnit id="600" loc="614">“μὴ πρίῃ παῖ δᾷδ', ἐπειδὴ φῶς σεληναίας καλόν.”</TextUnit>
    <TextUnit id="601" loc="615">ἄλλα τ' εὖ δρᾶν φησιν, ὑμᾶς δ' οὐκ ἄγειν τὰς ἡμέρας</TextUnit>
    <TextUnit id="602" loc="616">οὐδὲν ὀρθῶς, ἀλλ' ἄνω τε καὶ κάτω κυδοιδοπᾶν:</TextUnit>
    <TextUnit id="603" loc="617">ὥστ' ἀπειλεῖν φησιν αὐτῇ τοὺς θεοὺς ἑκάστοτε</TextUnit>
    <TextUnit id="604" loc="618">ἡνίκ' ἂν ψευσθῶσι δείπνου κἀπίωσιν οἴκαδε,</TextUnit>
    <TextUnit id="605" loc="619">τῆς ἑορτῆς μὴ τυχόντες κατὰ λόγον τῶν ἡμερῶν.</TextUnit>
    <TextUnit id="606" loc="620">κᾆθ' ὅταν θύειν δέῃ, στρεβλοῦτε καὶ δικάζετε:</TextUnit>
    <TextUnit id="607" loc="621">πολλάκις δ' ἡμῶν ἀγόντων τῶν θεῶν ἀπαστίαν,</TextUnit>
    <TextUnit id="608" loc="622">ἡνίκ' ἂν πενθῶμεν ἢ τὸν Μέμνον' ἢ Σαρπηδόνα,</TextUnit>
    <TextUnit id="609" loc="623">σπένδεθ' ὑμεῖς καὶ γελᾶτ': ἀνθ' ὧν λαχὼν ̔Υπέρβολος</TextUnit>
    <TextUnit id="610" loc="624">τῆτες ἱερομνημονεῖν, κἄπειθ' ὑφ' ἡμῶν τῶν θεῶν</TextUnit>
    <TextUnit id="611" loc="625">τὸν στέφανον ἀφῃρέθη: μᾶλλον γὰρ οὕτως εἴσεται</TextUnit>
    <TextUnit id="612" loc="626">κατὰ σελήνην ὡς ἄγειν χρὴ τοῦ βίου τὰς ἡμέρας.</TextUnit>
    <TextUnit id="613" loc="627">μὰ τὴν ̓Αναπνοὴν μὰ τὸ Χάος μὰ τὸν ̓Αέρα</TextUnit>
    <TextUnit id="614" loc="628">οὐκ εἶδον οὕτως ἄνδρ' ἄγροικον οὐδένα</TextUnit>
    <TextUnit id="615" loc="629">οὐδ' ἄπορον οὐδὲ σκαιὸν οὐδ' ἐπιλήσμονα:</TextUnit>
    <TextUnit id="616" loc="630">ὅστις σκαλαθυρμάτι' ἄττα μικρὰ μανθάνων</TextUnit>
    <TextUnit id="617" loc="631">ταῦτ' ἐπιλέλησται πρὶν μαθεῖν: ὅμως γε μὴν</TextUnit>
    <TextUnit id="618" loc="632">αὐτὸν καλῶ θύραζε δευρὶ πρὸς τὸ φῶς.</TextUnit>
    <TextUnit id="619" loc="633">ποῦ Στρεψιάδης; ἔξει τὸν ἀσκάντην λαβών;</TextUnit>
    <TextUnit id="620" loc="634">ἀλλ' οὐκ ἐῶσί μ' ἐξενεγκεῖν οἱ κόρεις.</TextUnit>
    <TextUnit id="621" loc="635">ἀνύσας τι κατάθου καὶ πρόσεχε τὸν νοῦν.   ἰδού.</TextUnit>
    <TextUnit id="622" loc="636">ἄγε δὴ τί βούλει πρῶτα νυνὶ μανθάνειν</TextUnit>
    <TextUnit id="623" loc="637">ὧν οὐκ ἐδιδάχθης πώποτ' οὐδέν; εἰπέ μοι.</TextUnit>
    <TextUnit id="624" loc="638">πότερα περὶ μέτρων ἢ περὶ ἐπῶν ἢ ῥυθμῶν;</TextUnit>
    <TextUnit id="625" loc="639">περὶ τῶν μέτρων ἔγωγ': ἔναγχος γάρ ποτε</TextUnit>
    <TextUnit id="626" loc="640">ὑπ' ἀλφιταμοιβοῦ παρεκόπην διχοινίκῳ.</TextUnit>
    <TextUnit id="627" loc="641">οὐ τοῦτ' ἐρωτῶ ς', ἀλλ' ὅ τι κάλλιστον μέτρον</TextUnit>
    <TextUnit id="628" loc="642">ἡγεῖ: πότερα τὸ τρίμετρον ἢ τὸ τετράμετρον;</TextUnit>
    <TextUnit id="629" loc="643">ἐγὼ μὲν οὐδὲν πρότερον ἡμιεκτέου.</TextUnit>
    <TextUnit id="630" loc="644">οὐδὲν λέγεις ὦνθρωπε.   περίδου νυν ἐμοί,</TextUnit>
    <TextUnit id="631" loc="645">εἰ μὴ τετράμετρόν ἐστιν ἡμιεκτέον.</TextUnit>
    <TextUnit id="632" loc="646">ἐς κόρακας, ὡς ἄγροικος εἶ καὶ δυσμαθής.</TextUnit>
    <TextUnit id="633" loc="647">ταχύ γ' ἂν δύναιο μανθάνειν περὶ ῥυθμῶν.</TextUnit>
    <TextUnit id="634" loc="648">τί δέ μ' ὠφελήσους' οἱ ῥυθμοὶ πρὸς τἄλφιτα;</TextUnit>
    <TextUnit id="635" loc="649">πρῶτον μὲν εἶναι κομψὸν ἐν συνουσίᾳ,</TextUnit>
    <TextUnit id="636" loc="650">ἐπαί̈ονθ' ὁποῖός ἐστι τῶν ῥυθμῶν</TextUnit>
    <TextUnit id="637" loc="651">κατ' ἐνόπλιον, χὠποῖος αὖ κατὰ δάκτυλον.</TextUnit>
    <TextUnit id="638" loc="652">κατὰ δάκτυλον; νὴ τὸν Δί', ἀλλ' οἶδ'.   εἰπὲ δή.</TextUnit>
    <TextUnit id="639" loc="653">τίς ἄλλος ἀντὶ τουτουὶ τοῦ δακτύλου;</TextUnit>
    <TextUnit id="640" loc="654">πρὸ τοῦ μέν, ἔτ' ἐμοῦ παιδὸς ὄντος, οὑτοσί.</TextUnit>
    <TextUnit id="641" loc="655">ἀγρεῖος εἶ καὶ σκαιός.   οὐ γὰρ ᾠζυρὲ</TextUnit>
    <TextUnit id="642" loc="656">τούτων ἐπιθυμῶ μανθάνειν οὐδέν.   τί δαί;</TextUnit>
    <TextUnit id="643" loc="657">ἐκεῖν' ἐκεῖνο, τὸν ἀδικώτατον λόγον.</TextUnit>
    <TextUnit id="644" loc="658">ἀλλ' ἕτερα δεῖ σε πρότερα τούτου μανθάνειν,</TextUnit>
    <TextUnit id="645" loc="659">τῶν τετραπόδων ἅττ' ἐστὶν ὀρθῶς ἄρρενα.</TextUnit>
    <TextUnit id="646" loc="660">ἀλλ' οἶδ' ἔγωγε τἄρρεν', εἰ μὴ μαίνομαι:</TextUnit>
    <TextUnit id="647" loc="661">κριὸς τράγος ταῦρος κύων ἀλεκτρυών.</TextUnit>
    <TextUnit id="648" loc="662">ὁρᾷς ὃ πάσχεις; τήν τε θήλειαν καλεῖς</TextUnit>
    <TextUnit id="649" loc="663">ἀλεκτρυόνα κατὰ ταὐτὸ καὶ τὸν ἄρρενα.</TextUnit>
    <TextUnit id="650" loc="664">πῶς δὴ φέρ';   ὅπως; ἀλεκτρυὼν κἀλεκτρυών.</TextUnit>
    <TextUnit id="651" loc="665">νὴ τὸν Ποσειδῶ. νῦν δὲ πῶς με χρὴ καλεῖν;</TextUnit>
    <TextUnit id="652" loc="666">ἀλεκτρύαιναν, τὸν δ' ἕτερον ἀλέκτορα.</TextUnit>
    <TextUnit id="653" loc="667">ἀλεκτρύαιναν; εὖ γε νὴ τὸν ̓Αέρα:</TextUnit>
    <TextUnit id="654" loc="668">ὥστ' ἀντὶ τούτου τοῦ διδάγματος μόνου</TextUnit>
    <TextUnit id="655" loc="669">διαλφιτώσω σου κύκλῳ τὴν κάρδοπον.</TextUnit>
    <TextUnit id="656" loc="670">ἰδοὺ μάλ' αὖθις τοῦθ' ἕτερον: τὴν κάρδοπον</TextUnit>
    <TextUnit id="657" loc="671">ἄρρενα καλεῖς θήλειαν οὖσαν.   τῷ τρόπῳ</TextUnit>
    <TextUnit id="658" loc="672">ἄρρενα καλῶ 'γὼ κάρδοπον;   μάλιστά γε,</TextUnit>
    <TextUnit id="659" loc="673">ὥσπερ γε καὶ Κλεώνυμον.   πῶς δή; φράσον.</TextUnit>
    <TextUnit id="660" loc="674">ταὐτὸν δύναταί σοι κάρδοπος Κλεωνύμῳ.</TextUnit>
    <TextUnit id="661" loc="675">ἀλλ' ὦγάθ' οὐδ' ἦν κάρδοπος Κλεωνύμῳ,</TextUnit>
    <TextUnit id="662" loc="676">ἀλλ' ἐν θυείᾳ στρογγύλῃ γ' ἂν ἐμάττετο.</TextUnit>
    <TextUnit id="663" loc="677">ἀτὰρ τὸ λοιπὸν πῶς με χρὴ καλεῖν;   ὅπως;</TextUnit>
    <TextUnit id="664" loc="678">τὴν καρδόπην, ὥσπερ καλεῖς τὴν Σωστράτην.</TextUnit>
    <TextUnit id="665" loc="679">τὴν καρδόπην θήλειαν;   ὀρθῶς γὰρ λέγεις.</TextUnit>
    <TextUnit id="666" loc="680">ἐκεῖνο δ' ἦν ἄν, καρδόπη, Κλεωνύμη.</TextUnit>
    <TextUnit id="667" loc="681">ἔτι δή γε περὶ τῶν ὀνομάτων μαθεῖν σε δεῖ,</TextUnit>
    <TextUnit id="668" loc="682">ἅττ' ἄρρεν' ἐστίν, ἅττα δ' αὐτῶν θήλεα.</TextUnit>
    <TextUnit id="669" loc="683">ἀλλ' οἶδ' ἔγωγ' ἃ θήλε' ἐστίν.   εἰπὲ δή.</TextUnit>
    <TextUnit id="670" loc="684">Λύσιλλα Φίλιννα Κλειταγόρα Δημητρία.</TextUnit>
    <TextUnit id="671" loc="685">ἄρρενα δὲ ποῖα τῶν ὀνομάτων;   μυρία.</TextUnit>
    <TextUnit id="672" loc="686">Φιλόξενος Μελησίας ̓Αμυνίας.</TextUnit>
    <TextUnit id="673" loc="687">ἀλλ' ὦ πόνηρε ταῦτά γ' ἐστ' οὐκ ἄρρενα.</TextUnit>
    <TextUnit id="674" loc="688">οὐκ ἄρρεν' ὑμῖν ἐστιν;   οὐδαμῶς γ', ἐπεὶ</TextUnit>
    <TextUnit id="675" loc="689">πῶς ἂν καλέσειας ἐντυχὼν ̓Αμυνίᾳ;</TextUnit>
    <TextUnit id="676" loc="690">ὅπως ἄν; ὡδί, δεῦρο δεῦρ' ̓Αμυνία.</TextUnit>
    <TextUnit id="677" loc="691">ὁρᾷς; γυναῖκα τὴν ̓Αμυνίαν καλεῖς.</TextUnit>
    <TextUnit id="678" loc="692">οὔκουν δικαίως ἥτις οὐ στρατεύεται;</TextUnit>
    <TextUnit id="679" loc="693">ἀτὰρ τί ταῦθ' ἃ πάντες ἴσμεν μανθάνω;</TextUnit>
    <TextUnit id="680" loc="694">οὐδὲν μὰ Δί' ἀλλὰ κατακλινεὶς δευρὶ —   τί δρῶ;</TextUnit>
    <TextUnit id="681" loc="695">ἐκφρόντισόν τι τῶν σεαυτοῦ πραγμάτων.</TextUnit>
    <TextUnit id="682" loc="696">μὴ δῆθ' ἱκετεύω ς' ἐνγεταῦθ': ἀλλ' εἴ γε χρή,</TextUnit>
    <TextUnit id="683" loc="697">χαμαί μ' ἔασον αὐτὰ ταῦτ' ἐκφροντίσαι.</TextUnit>
    <TextUnit id="684" loc="698">οὐκ ἔστι παρὰ ταῦτ' ἄλλα.   κακοδαίμων ἐγώ,</TextUnit>
    <TextUnit id="685" loc="699">οἵαν δίκην τοῖς κόρεσι δώσω τήμερον.</TextUnit>
    <TextUnit id="686" loc="700">φρόντιζε δὴ καὶ διάθρει πάντα τρόπον τε σαυτὸν</TextUnit>
    <TextUnit id="687" loc="701">στρόβει πυκνώσας.</TextUnit>
    <TextUnit id="688" loc="702">ταχὺς δ', ὅταν εἰς ἄπορον πέσῃς,</TextUnit>
    <TextUnit id="689" loc="703">ἐπ' ἄλλο πήδα</TextUnit>
    <TextUnit id="690" loc="705">νόημα φρενός: ὕπνος δ' ἀπέστω γλυκύθυμος ὀμμάτων.</TextUnit>
    <TextUnit id="691" loc="707">ἀτταταῖ ἀτταταῖ.</TextUnit>
    <TextUnit id="692" loc="708">τί πάσχεις; τί κάμνεις;</TextUnit>
    <TextUnit id="693" loc="709">ἀπόλλυμαι δείλαιος: ἐκ τοῦ σκίμποδος</TextUnit>
    <TextUnit id="694" loc="710">δάκνουσί μ' ἐξέρποντες οἱ Κορίνθιοι,</TextUnit>
    <TextUnit id="695" loc="711">καὶ τὰς πλευρὰς δαρδάπτουσιν</TextUnit>
    <TextUnit id="696" loc="712">καὶ τὴν ψυχὴν ἐκπίνουσιν</TextUnit>
    <TextUnit id="697" loc="713">καὶ τοὺς ὄρχεις ἐξέλκουσιν</TextUnit>
    <TextUnit id="698" loc="714">καὶ τὸν πρωκτὸν διορύττουσιν,</TextUnit>
    <TextUnit id="699" loc="715">καί μ' ἀπολοῦσιν.</TextUnit>
    <TextUnit id="700" loc="716">μή νυν βαρέως ἄλγει λίαν.</TextUnit>
    <TextUnit id="701" loc="717">καὶ πῶς; ὅτε μου</TextUnit>
    <TextUnit id="702" loc="718">φροῦδα τὰ χρήματα, φρούδη χροιά,</TextUnit>
    <TextUnit id="703" loc="719">φρούδη ψυχή, φρούδη δ' ἐμβάς:</TextUnit>
    <TextUnit id="704" loc="720">καὶ πρὸς τούτοις ἔτι τοῖσι κακοῖς</TextUnit>
    <TextUnit id="705" loc="721">φρουρᾶς ᾄδων</TextUnit>
    <TextUnit id="706" loc="722">ὀλίγου φροῦδος γεγένημαι.</TextUnit>
    <TextUnit id="707" loc="723">οὗτος τί ποιεῖς; οὐχὶ φροντίζεις;   ἐγώ;</TextUnit>
    <TextUnit id="708" loc="724">νὴ τὸν Ποσειδῶ.   καὶ τί δῆτ' ἐφρόντισας;</TextUnit>
    <TextUnit id="709" loc="725">ὑπὸ τῶν κόρεων εἴ μού τι περιλειφθήσεται.</TextUnit>
    <TextUnit id="710" loc="726">ἀπολεῖ κάκιστ'.   ἀλλ' ὦγάθ' ἀπόλωλ' ἀρτίως.</TextUnit>
    <TextUnit id="711" loc="727">οὐ μαλθακιστέ' ἀλλὰ περικαλυπτέα.</TextUnit>
    <TextUnit id="712" loc="728">ἐξευρετέος γὰρ νοῦς ἀποστερητικὸς</TextUnit>
    <TextUnit id="713" loc="729">κἀπαιόλημ'.   οἴμοι τίς ἂν δῆτ' ἐπιβάλοι</TextUnit>
    <TextUnit id="714" loc="730">ἐξ ἀρνακίδων γνώμην ἀποστερητρίδα;</TextUnit>
    <TextUnit id="715" loc="731">φέρε νυν ἀθρήσω πρῶτον ὅ τι δρᾷ τουτονί.</TextUnit>
    <TextUnit id="716" loc="732">οὗτος καθεύδεις;   μὰ τὸν ̓Απόλλω 'γὼ μὲν οὔ.</TextUnit>
    <TextUnit id="717" loc="733">ἔχεις τι;   μὰ Δί' οὐ δῆτ' ἔγωγ'.   οὐδὲν</TextUnit>
    <TextUnit id="718" loc="734">πάνυ; οὐδέν γε πλὴν ἢ τὸ πέος ἐν τῇ δεξιᾷ.</TextUnit>
    <TextUnit id="719" loc="735">οὐκ ἐγκαλυψάμενος ταχέως τι φροντιεῖς;</TextUnit>
    <TextUnit id="720" loc="736">περὶ τοῦ; σὺ γάρ μοι τοῦτο φράσον ὦ Σώκρατες.</TextUnit>
    <TextUnit id="721" loc="737">αὐτὸς ὅ τι βούλει πρῶτος ἐξευρὼν λέγε.</TextUnit>
    <TextUnit id="722" loc="738">ἀκήκοας μυριάκις ἁγὼ βούλομαι,</TextUnit>
    <TextUnit id="723" loc="739">περὶ τῶν τόκων, ὅπως ἂν ἀποδῶ μηδενί.</TextUnit>
    <TextUnit id="724" loc="740">ἴθι νῦν καλύπτου καὶ σχάσας τὴν φροντίδα</TextUnit>
    <TextUnit id="725" loc="741">λεπτὴν κατὰ μικρὸν περιφρόνει τὰ πράγματα,</TextUnit>
    <TextUnit id="726" loc="742">ὀρθῶς διαιρῶν καὶ σκοπῶν.   οἴμοι τάλας.</TextUnit>
    <TextUnit id="727" loc="743">ἔχ' ἀτρέμα: κἂν ἀπορῇς τι τῶν νοημάτων,</TextUnit>
    <TextUnit id="728" loc="744">ἀφεὶς ἄπελθε, καὶ κατὰ τὴν γνώμην πάλιν</TextUnit>
    <TextUnit id="729" loc="745">κίνησον αὖθις αὐτὸ καὶ ζυγώθρισον.</TextUnit>
    <TextUnit id="730" loc="746">ὦ Σωκρατίδιον φίλτατον.   τί ὦ γέρον;</TextUnit>
    <TextUnit id="731" loc="747">ἔχω τόκου γνώμην ἀποστερητικήν.</TextUnit>
    <TextUnit id="732" loc="748">ἐπίδειξον αὐτήν.   εἰπὲ δή νύν μοι —   τὸ τί;</TextUnit>
    <TextUnit id="733" loc="749">γυναῖκα φαρμακίδ' εἰ πριάμενος Θετταλὴν</TextUnit>
    <TextUnit id="734" loc="750">καθέλοιμι νύκτωρ τὴν σελήνην, εἶτα δὴ</TextUnit>
    <TextUnit id="735" loc="751">αὐτὴν καθείρξαιμ' ἐς λοφεῖον στρογγύλον,</TextUnit>
    <TextUnit id="736" loc="752">ὥσπερ κάτοπτρον, κᾆτα τηροίην ἔχων —</TextUnit>
    <TextUnit id="737" loc="753">τί δῆτα τοῦτ' ἂν ὠφελήσειέν ς';   ὅ τι;</TextUnit>
    <TextUnit id="738" loc="754">εἰ μηκέτ' ἀνατέλλοι σελήνη μηδαμοῦ,</TextUnit>
    <TextUnit id="739" loc="755">οὐκ ἂν ἀποδοίην τοὺς τόκους.   ὁτιὴ τί δή;</TextUnit>
    <TextUnit id="740" loc="756">ὁτιὴ κατὰ μῆνα τἀγύριον δανείζεται.</TextUnit>
    <TextUnit id="741" loc="757">εὖ γ': ἀλλ' ἕτερον αὖ σοι προβαλῶ τι δεξιόν.</TextUnit>
    <TextUnit id="742" loc="758">εἴ σοι γράφοιτο πεντετάλαντός τις δίκη,</TextUnit>
    <TextUnit id="743" loc="760">ὅπως ἂν αὐτὴν ἀφανίσειας εἰπέ μοι.</TextUnit>
    <TextUnit id="744" loc="761">ὅπως; ὅπως; οὐκ οἶδ': ἀτὰρ ζητητέον.</TextUnit>
    <TextUnit id="745" loc="762">μή νυν περὶ σαυτὸν εἶλλε τὴν γνώμην ἀεί,</TextUnit>
    <TextUnit id="746" loc="763">ἀλλ' ἀποχάλα τὴν φροντίδ' ἐς τὸν ἀέρα</TextUnit>
    <TextUnit id="747" loc="764">λινόδετον ὥσπερ μηλολόνθην τοῦ ποδός.</TextUnit>
    <TextUnit id="748" loc="765">ηὕρηκ' ἀφάνισιν τῆς δίκης σοφωτάτην,</TextUnit>
    <TextUnit id="749" loc="766">ὥστ' αὐτὸν ὁμολογεῖν ς' ἐμοί.   ποίαν τινά;</TextUnit>
    <TextUnit id="750" loc="767">ἤδη παρὰ τοῖσι φαρμακοπώλαις τὴν λίθον</TextUnit>
    <TextUnit id="751" loc="768">ταύτην ἑόρακας τὴν καλήν, τὴν διαφανῆ,</TextUnit>
    <TextUnit id="752" loc="769">ἀφ' ἧς τὸ πῦρ ἅπτουσι;   τὴν ὕαλον λέγεις;</TextUnit>
    <TextUnit id="753" loc="770">ἔγωγε. φέρε τί δῆτ' ἄν, εἰ ταύτην λαβών,</TextUnit>
    <TextUnit id="754" loc="770">ὁπότε γράφοιτο τὴν δίκην ὁ γραμματεύς,</TextUnit>
    <TextUnit id="755" loc="771">ἀπωτέρω στὰς ὧδε πρὸς τὸν ἥλιον</TextUnit>
    <TextUnit id="756" loc="772">τὰ γράμματ' ἐκτήξαιμι τῆς ἐμῆς δίκης;</TextUnit>
    <TextUnit id="757" loc="773">σοφῶς γε νὴ τὰς Χάριτας.   οἴμ' ὡς ἥδομαι</TextUnit>
    <TextUnit id="758" loc="774">ὅτι πεντετάλαντος διαγέγραπταί μοι δίκη.</TextUnit>
    <TextUnit id="759" loc="775">ἄγε δὴ ταχέως τουτὶ ξυνάρπασον.   τὸ τί;</TextUnit>
    <TextUnit id="760" loc="776">ὅπως ἀποστρέψαι' ἂν ἀντιδικῶν δίκην</TextUnit>
    <TextUnit id="761" loc="777">μέλλων ὀφλήσειν μὴ παρόντων μαρτύρων.</TextUnit>
    <TextUnit id="762" loc="778">φαυλότατα καὶ ῥᾷστ'.   εἰπὲ δή.   καὶ δὴ λέγω.</TextUnit>
    <TextUnit id="763" loc="779">εἰ πρόσθεν ἔτι μιᾶς ἐνεστώσης δίκης,</TextUnit>
    <TextUnit id="764" loc="780">πρὶν τὴν ἐμὴν καλεῖσθ', ἀπαγξαίμην τρέχων.</TextUnit>
    <TextUnit id="765" loc="781">οὐδὲν λέγεις.   νὴ τοὺς θεοὺς ἔγωγ', ἐπεὶ</TextUnit>
    <TextUnit id="766" loc="782">οὐδεὶς κατ' ἐμοῦ τεθνεῶτος εἰσάξει δίκην.</TextUnit>
    <TextUnit id="767" loc="783">ὑθλεῖς: ἄπερρ', οὐκ ἂν διδάξαιμ' ἄν ς' ἔτι.</TextUnit>
    <TextUnit id="768" loc="784">ὁτιὴ τί; ναὶ πρὸς τῶν θεῶν ὦ Σώκρατες.</TextUnit>
    <TextUnit id="769" loc="785">ἀλλ' εὐθὺς ἐπιλήθει σύ γ' ἅττ' ἂν καὶ μάθῃς:</TextUnit>
    <TextUnit id="770" loc="786">ἐπεὶ τί νυνὶ πρῶτον ἐδιδάχθης; λέγε.</TextUnit>
    <TextUnit id="771" loc="787">φέρ' ἴδω τί μέντοι πρῶτον ἦν; τί πρῶτον ἦν;</TextUnit>
    <TextUnit id="772" loc="788">τίς ἦν ἐν ᾗ 'ματτόμεθα μέντοι τἄλφιτα;</TextUnit>
    <TextUnit id="773" loc="789">οἴμοι τίς ἦν;   οὐκ ἐς κόρακας ἀποφθερεῖ,</TextUnit>
    <TextUnit id="774" loc="790">ἐπιλησμότατον καὶ σκαιότατον γερόντιον;</TextUnit>
    <TextUnit id="775" loc="791">οἴμοι τί οὖν δῆθ' ὁ κακοδαίμων πείσομαι;</TextUnit>
    <TextUnit id="776" loc="792">ἀπὸ γὰρ ὀλοῦμαι μὴ μαθὼν γλωττοστροφεῖν.</TextUnit>
    <TextUnit id="777" loc="793">ἀλλ' ὦ Νεφέλαι χρηστόν τι συμβουλεύσατε.</TextUnit>
    <TextUnit id="778" loc="794">ἡμεῖς μὲν ὦ πρεσβῦτα συμβουλεύομεν,</TextUnit>
    <TextUnit id="779" loc="795">εἴ σοί τις υἱός ἐστιν ἐκτεθραμμένος,</TextUnit>
    <TextUnit id="780" loc="796">πέμπειν ἐκεῖνον ἀντὶ σαυτοῦ μανθάνειν.</TextUnit>
    <TextUnit id="781" loc="797">ἀλλ' ἔστ' ἔμοιγ' υἱὸς καλός τε κἀγαθός:</TextUnit>
    <TextUnit id="782" loc="798">ἀλλ' οὐκ ἐθέλει γὰρ μανθάνειν. τί ἐγὼ πάθω;</TextUnit>
    <TextUnit id="783" loc="799">σὺ δ' ἐπιτρέπεις;   εὐσωματεῖ γὰρ καὶ σφριγᾷ,</TextUnit>
    <TextUnit id="784" loc="800">κἄστ' ἐκ γυναικῶν εὐπτέρων τῶν Κοισύρας.</TextUnit>
    <TextUnit id="785" loc="801">ἀτὰρ μέτειμί γ' αὐτόν: ἢν δὲ μὴ 'θέλῃ,</TextUnit>
    <TextUnit id="786" loc="802">οὐκ ἔσθ' ὅπως οὐκ ἐξελῶ κ' τῆς οἰκίας.</TextUnit>
    <TextUnit id="787" loc="803">ἀλλ' ἐπανάμεινόν μ' ὀλίγον εἰσελθὼν χρόνον.</TextUnit>
    <TextUnit id="788" loc="804">ἆρ' αἰσθάνει πλεῖστα δι' ἡμᾶς ἀγάθ' αὐτίχ' ἕξων</TextUnit>
    <TextUnit id="789" loc="805">μόνας θεῶν; ὡς</TextUnit>
    <TextUnit id="790" loc="806">ἕτοιμος ὅδ' ἐστὶν ἅπαντα δρᾶν</TextUnit>
    <TextUnit id="791" loc="807">ὅς' ἂν κελεύῃς.</TextUnit>
    <TextUnit id="792" loc="808">σὺ δ' ἀνδρὸς ἐκπεπληγμένου καὶ φανερῶς ἐπηρμένου</TextUnit>
    <TextUnit id="793" loc="810">γνοὺς ἀπολάψεις ὅ τι πλεῖστον δύνασαι,</TextUnit>
    <TextUnit id="794" loc="811">ταχέως: φιλεῖ γάρ πως τὰ τοιαῦθ' ἑτέρᾳ τρέπεσθαι.</TextUnit>
    <TextUnit id="795" loc="812">οὔτοι μὰ τὴν ̔Ομίχλην ἔτ' ἐνταυθοῖ μενεῖς:</TextUnit>
    <TextUnit id="796" loc="815">ἀλλ' ἔσθι' ἐλθὼν τοὺς Μεγακλέους κίονας.</TextUnit>
    <TextUnit id="797" loc="816">ὦ δαιμόνιε, τί χρῆμα πάσχεις ὦ πάτερ;</TextUnit>
    <TextUnit id="798" loc="817">οὐκ εὖ φρονεῖς μὰ τὸν Δία τὸν ̓Ολύμπιον.</TextUnit>
    <TextUnit id="799" loc="818">ἰδού γ' ἰδού, Δί' ̓Ολύμπιον: τῆς μωρίας,</TextUnit>
    <TextUnit id="800" loc="819">τὸν Δία νομίζειν ὄντα τηλικουτονί.</TextUnit>
    <TextUnit id="801" loc="820">τί δὲ τοῦτ' ἐγέλασας ἐτεόν;   ἐνθυμούμενος</TextUnit>
    <TextUnit id="802" loc="821">ὅτι παιδάριον εἶ καὶ φρονεῖς ἀρχαιϊκά.</TextUnit>
    <TextUnit id="803" loc="822">ὅμως γε μὴν πρόσελθ', ἵν' εἰδῇς πλείονα,</TextUnit>
    <TextUnit id="804" loc="823">καί σοι φράσω τι πρᾶγμ' ὃ μαθὼν ἀνὴρ ἔσει.</TextUnit>
    <TextUnit id="805" loc="824">ὅπως δὲ τοῦτο μὴ διδάξεις μηδένα.</TextUnit>
    <TextUnit id="806" loc="825">ἰδού: τί ἔστιν;   ὤμοσας νυνὶ Δία.</TextUnit>
    <TextUnit id="807" loc="826">ἔγωγ'.   ὁρᾷς οὖν ὡς ἀγαθὸν τὸ μανθάνειν;</TextUnit>
    <TextUnit id="808" loc="827">οὐκ ἔστιν ὦ Φειδιππίδη Ζεύς.   ἀλλὰ τίς;</TextUnit>
    <TextUnit id="809" loc="828">Δῖνος βασιλεύει τὸν Δί' ἐξεληλακώς.</TextUnit>
    <TextUnit id="810" loc="829">αἰβοῖ τί ληρεῖς;   ἴσθι τοῦθ' οὕτως ἔχον.</TextUnit>
    <TextUnit id="811" loc="830">τίς φησι ταῦτα;   Σωκράτης ὁ Μήλιος</TextUnit>
    <TextUnit id="812" loc="831">καὶ Χαιρεφῶν, ὃς οἶδε τὰ ψυλλῶν ἴχνη.</TextUnit>
    <TextUnit id="813" loc="832">σὺ δ' ἐς τοσοῦτον τῶν μανιῶν ἐλήλυθας</TextUnit>
    <TextUnit id="814" loc="833">ὥστ' ἀνδράσιν πείθει χολῶσιν;   εὐστόμει</TextUnit>
    <TextUnit id="815" loc="834">καὶ μηδὲν εἴπῃς φλαῦρον ἄνδρας δεξιοὺς</TextUnit>
    <TextUnit id="816" loc="835">καὶ νοῦν ἔχοντας: ὧν ὑπὸ τῆς φειδωλίας</TextUnit>
    <TextUnit id="817" loc="836">ἀπεκείρατ' οὐδεὶς πώποτ' οὐδ' ἠλείψατο,</TextUnit>
    <TextUnit id="818" loc="837">οὐδ' ἐς βαλανεῖον ἦλθε λουσόμενος: σὺ δὲ</TextUnit>
    <TextUnit id="819" loc="838">ὥσπερ τεθνεῶτος καταλόει μου τὸν βίον.</TextUnit>
    <TextUnit id="820" loc="839">ἀλλ' ὡς τάχιστ' ἐλθὼν ὑπὲρ ἐμοῦ μάνθανε.</TextUnit>
    <TextUnit id="821" loc="840">τί δ' ἂν παρ' ἐκείνων καὶ μάθοι χρηστόν τις ἄν;</TextUnit>
    <TextUnit id="822" loc="841">ἄληθες; ὅσαπερ ἔστ' ἐν ἀνθρώποις σοφά:</TextUnit>
    <TextUnit id="823" loc="842">γνώσει δὲ σαυτὸν ὡς ἀμαθὴς εἶ καὶ παχύς.</TextUnit>
    <TextUnit id="824" loc="843">ἀλλ' ἐπανάμεινόν μ' ὀλίγον ἐνταυθοῖ χρόνον.</TextUnit>
    <TextUnit id="825" loc="844">οἴμοι τί δράσω παραφρονοῦντος τοῦ πατρός;</TextUnit>
    <TextUnit id="826" loc="845">πότερον παρανοίας αὐτὸν εἰσαγαγὼν ἕλω,</TextUnit>
    <TextUnit id="827" loc="846">ἢ τοῖς σοροπηγοῖς τὴν μανίαν αὐτοῦ φράσω;</TextUnit>
    <TextUnit id="828" loc="847">φέρ' ἴδω, σὺ τοῦτον τί ὀνομάζεις; εἰπέ μοι.</TextUnit>
    <TextUnit id="829" loc="848">ἀλεκτρυόνα.   καλῶς γε. ταυτηνὶ δὲ τί;</TextUnit>
    <TextUnit id="830" loc="849">ἀλεκτρυόν'.   ἄμφω ταὐτό; καταγέλαστος εἶ.</TextUnit>
    <TextUnit id="831" loc="850">μή νυν τὸ λοιπόν, ἀλλὰ τήνδε μὲν καλεῖν</TextUnit>
    <TextUnit id="832" loc="851">ἀλεκτρύαιναν τουτονὶ δ' ἀλέκτορα.</TextUnit>
    <TextUnit id="833" loc="852">ἀλεκτρύαιναν; ταῦτ' ἔμαθες τὰ δεξιὰ</TextUnit>
    <TextUnit id="834" loc="853">εἴσω παρελθὼν ἄρτι παρὰ τοὺς γηγενεῖς;</TextUnit>
    <TextUnit id="835" loc="854">χἄτερά γε πόλλ': ἀλλ' ὅ τι μάθοιμ' ἑκάστοτε,</TextUnit>
    <TextUnit id="836" loc="855">ἐπελανθανόμην ἂν εὐθὺς ὑπὸ πλήθους ἐτῶν.</TextUnit>
    <TextUnit id="837" loc="856">διὰ ταῦτα δὴ καὶ θοἰμάτιον ἀπώλεσας;</TextUnit>
    <TextUnit id="838" loc="857">ἀλλ' οὐκ ἀπολώλεκ', ἀλλὰ καταπεφρόντικα.</TextUnit>
    <TextUnit id="839" loc="858">τὰς δ' ἐμβάδας ποῖ τέτροφας ὦνόητε σύ;</TextUnit>
    <TextUnit id="840" loc="859">ὥσπερ Περικλέης ἐς τὸ δέον ἀπώλεσα.</TextUnit>
    <TextUnit id="841" loc="860">ἀλλ' ἴθι βάδιζ', ἴωμεν: εἶτα τῷ πατρὶ</TextUnit>
    <TextUnit id="842" loc="861">πιθόμενος ἐξάμαρτε: κἀγώ τοί ποτε,</TextUnit>
    <TextUnit id="843" loc="862">οἶδ', ἑξέτει σοι τραυλίσαντι πιθόμενος,</TextUnit>
    <TextUnit id="844" loc="863">ὃν πρῶτον ὀβολὸν ἔλαβον ἡλιαστικόν,</TextUnit>
    <TextUnit id="845" loc="864">τούτου 'πριάμην σοι Διασίοις ἁμαξίδα.</TextUnit>
    <TextUnit id="846" loc="865">ἦ μὴν σὺ τούτοις τῷ χρόνῳ ποτ' ἀχθέσει.</TextUnit>
    <TextUnit id="847" loc="866">εὖ γ' ὅτι ἐπείσθης. δεῦρο δεῦρ' ὦ Σώκρατες,</TextUnit>
    <TextUnit id="848" loc="867">ἔξελθ': ἄγω γάρ σοι τὸν υἱὸν τουτονὶ</TextUnit>
    <TextUnit id="849" loc="868">ἄκοντ' ἀναπείσας.   νηπύτιος γάρ ἐστ' ἔτι,</TextUnit>
    <TextUnit id="850" loc="869">καὶ τῶν κρεμαθρῶν οὔπω τρίβων τῶν ἐνθάδε.</TextUnit>
    <TextUnit id="851" loc="870">αὐτὸς τρίβων εἴης ἄν, εἰ κρέμαιό γε.</TextUnit>
    <TextUnit id="852" loc="871">οὐκ ἐς κόρακας; καταρᾷ σὺ τῷ διδασκάλῳ;</TextUnit>
    <TextUnit id="853" loc="872">ἰδοὺ κρέμαι', ὡς ἠλίθιον ἐφθέγξατο</TextUnit>
    <TextUnit id="854" loc="873">καὶ τοῖσι χείλεσιν διερρυηκόσιν.</TextUnit>
    <TextUnit id="855" loc="874">πῶς ἂν μάθοι ποθ' οὗτος ἀπόφυξιν δίκης</TextUnit>
    <TextUnit id="856" loc="875">ἢ κλῆσιν ἢ χαύνωσιν ἀναπειστηρίαν;</TextUnit>
    <TextUnit id="857" loc="876">καίτοι γε ταλάντου τοῦτ' ἔμαθεν ̔Υπέρβολος.</TextUnit>
    <TextUnit id="858" loc="877">ἀμέλει δίδασκε: θυμόσοφός ἐστιν φύσει:</TextUnit>
    <TextUnit id="859" loc="878">εὐθύς γέ τοι παιδάριον ὄν τυννουτονὶ</TextUnit>
    <TextUnit id="860" loc="879">ἔπλαττεν ἔνδον οἰκίας ναῦς τ' ἔγλυφεν,</TextUnit>
    <TextUnit id="861" loc="880">ἁμαξίδας τε σκυτίνας ἠργάζετο,</TextUnit>
    <TextUnit id="862" loc="881">κἀκ τῶν σιδίων βατράχους ἐποίει πῶς δοκεῖς.</TextUnit>
    <TextUnit id="863" loc="882">ὅπως δ' ἐκείνω τὼ λόγω μαθήσεται,</TextUnit>
    <TextUnit id="864" loc="883">τὸν κρείττον' ὅστις ἐστὶ καὶ τὸν ἥττονα,</TextUnit>
    <TextUnit id="865" loc="884">ὃς τἄδικα λέγων ἀνατρέπει τὸν κρείττονα:</TextUnit>
    <TextUnit id="866" loc="885">ἐὰν δὲ μή, τὸν γοῦν ἄδικον πάσῃ τέχνῃ.</TextUnit>
    <TextUnit id="867" loc="886">αὐτὸς μαθήσεται παρ' αὐτοῖν τοῖν λόγοιν.</TextUnit>
    <TextUnit id="868" loc="887">ἐγὼ δ' ἀπέσομαι.   τοῦτό νυν μέμνης', ὅπως</TextUnit>
    <TextUnit id="869" loc="888">πρὸς πάντα τὰ δίκαι' ἀντιλέγειν δυνήσεται.</TextUnit>
    <TextUnit id="870" loc="889">χώρει δευρί, δεῖξον σαυτὸν</TextUnit>
    <TextUnit id="871" loc="890">τοῖσι θεαταῖς, καίπερ θρασὺς ὤν.</TextUnit>
    <TextUnit id="872" loc="891">ἴθ' ὅποι χρῄζεις. πολὺ γὰρ μᾶλλόν 'ς</TextUnit>
    <TextUnit id="873" loc="892">ἐν τοῖς πολλοῖσι λέγων ἀπολῶ.</TextUnit>
    <TextUnit id="874" loc="893">ἀπολεῖς σύ; τίς ὤν; λόγος. ἥττων</TextUnit>
    <TextUnit id="875" loc="894">γ' ὤν. ἀλλά σε νικῶ τὸν ἐμοῦ κρείττω</TextUnit>
    <TextUnit id="876" loc="895">φάσκοντ' εἶναι. τί σοφὸν ποιῶν;</TextUnit>
    <TextUnit id="877" loc="896">γνώμας καινὰς ἐξευρίσκων.</TextUnit>
    <TextUnit id="878" loc="897">ταῦτα γὰρ ἀνθεῖ διὰ τουτουσὶ</TextUnit>
    <TextUnit id="879" loc="898">τοὺς ἀνοήτους.</TextUnit>
    <TextUnit id="880" loc="899">οὔκ, ἀλλὰ σοφούς. ἀπολῶ σε κακῶς.</TextUnit>
    <TextUnit id="881" loc="900">εἰπὲ τί ποιῶν; τὰ δίκαια λέγων.</TextUnit>
    <TextUnit id="882" loc="901">ἀλλ' ἀνατρέψω γ' αὔτ' ἀντιλέγων:</TextUnit>
    <TextUnit id="883" loc="902">οὐδὲ γὰρ εἶναι πάνυ φημὶ δίκην.</TextUnit>
    <TextUnit id="884" loc="903">οὐκ εἶναι φῄς; φέρε γὰρ ποῦ 'στιν;</TextUnit>
    <TextUnit id="885" loc="904">παρὰ τοῖσι θεοῖς. πῶς δῆτα δίκης οὔσης ὁ Ζεὺς</TextUnit>
    <TextUnit id="886" loc="905">οὐκ ἀπόλωλεν τὸν πατέρ' αὑτοῦ</TextUnit>
    <TextUnit id="887" loc="906">δήσας; αἰβοῖ τουτὶ καὶ δὴ</TextUnit>
    <TextUnit id="888" loc="907">χωρεῖ τὸ κακόν: δότε μοι λεκάνην.</TextUnit>
    <TextUnit id="889" loc="908">τυφογέρων εἶ κἀνάρμοστος.</TextUnit>
    <TextUnit id="890" loc="909">καταπύγων εἶ κἀναίσχυντος.</TextUnit>
    <TextUnit id="891" loc="910">ῥόδα μ' εἴρηκας. καὶ βωμολόχος.</TextUnit>
    <TextUnit id="892" loc="911">κρίνεσι στεφανοῖς. καὶ πατραλοίας.</TextUnit>
    <TextUnit id="893" loc="912">χρυσῷ πάττων μ' οὐ γιγνώσκεις.</TextUnit>
    <TextUnit id="894" loc="913">οὐ δῆτα πρὸ τοῦ γ', ἀλλὰ μολύβδῳ.</TextUnit>
    <TextUnit id="895" loc="914">νῦν δέ γε κόσμος τοῦτ' ἐστὶν ἐμοί.</TextUnit>
    <TextUnit id="896" loc="915">θρασὺς εἶ πολλοῦ. σὺ δέ γ' ἀρχαῖος.</TextUnit>
    <TextUnit id="897" loc="916">διὰ σὲ δὲ φοιτᾶν</TextUnit>
    <TextUnit id="898" loc="917">οὐδεὶς ἐθέλει τῶν μειρακίων:</TextUnit>
    <TextUnit id="899" loc="918">καὶ γνωσθήσει ποτ' ̓Αθηναίοις</TextUnit>
    <TextUnit id="900" loc="919">οἶα διδάσκεις τοὺς ἀνοήτους.</TextUnit>
    <TextUnit id="901" loc="920">αὐχμεῖς αἰσχρῶς. σὺ δέ γ' εὖ πράττεις.</TextUnit>
    <TextUnit id="902" loc="921">καίτοι πρότερόν γ' ἐπτώχευες,</TextUnit>
    <TextUnit id="903" loc="922">Τήλεφος εἶναι Μυσὸς φάσκων,</TextUnit>
    <TextUnit id="904" loc="923">ἐκ πηριδίου</TextUnit>
    <TextUnit id="905" loc="924">γνώμας τρώγων Πανδελετείους.</TextUnit>
    <TextUnit id="906" loc="925">ὤμοι σοφίας — ὤμοι μανίας —</TextUnit>
    <TextUnit id="907" loc="926">ἧς ἐμνήσθης —</TextUnit>
    <TextUnit id="908" loc="927">τῆς σῆς, πόλεώς θ' ἥτις σε τρέφει</TextUnit>
    <TextUnit id="909" loc="928">λυμαινόμενον τοῖς μειρακίοις.</TextUnit>
    <TextUnit id="910" loc="929">οὐχὶ διδάξεις τοῦτον Κρόνος ὤν.</TextUnit>
    <TextUnit id="911" loc="930">εἴπερ γ' αὐτὸν σωθῆναι χρὴ</TextUnit>
    <TextUnit id="912" loc="931">καὶ μὴ λαλιὰν μόνον ἀσκῆσαι.</TextUnit>
    <TextUnit id="913" loc="932">δεῦρ' ἴθι, τοῦτον δ' ἔα μαίνεσθαι.</TextUnit>
    <TextUnit id="914" loc="933">κλαύσει, τὴν χεῖρ' ἢν ἐπιβάλλῃς.</TextUnit>
    <TextUnit id="915" loc="934">παύσασθε μάχης καὶ λοιδορίας.</TextUnit>
    <TextUnit id="916" loc="935">ἀλλ' ἐπίδειξαι σύ τε τοὺς προτέρους</TextUnit>
    <TextUnit id="917" loc="936">ἅττ' ἐδίδασκες, σύ τε τὴν καινὴν</TextUnit>
    <TextUnit id="918" loc="937">παίδευσιν, ὅπως ἂν ἀκούσας σφῷν</TextUnit>
    <TextUnit id="919" loc="938">ἀντιλεγόντοιν κρίνας φοιτᾷ.</TextUnit>
    <TextUnit id="920" loc="939">δρᾶν ταῦτ' ἐθέλω. κἄγωγ' ἐθέλω.</TextUnit>
    <TextUnit id="921" loc="940">φέρε δὴ πότερος λέξει πρότερος;</TextUnit>
    <TextUnit id="922" loc="941">τούτῳ δώσω:</TextUnit>
    <TextUnit id="923" loc="942">κᾆτ' ἐκ τούτων ὧν ἂν λέξῃ</TextUnit>
    <TextUnit id="924" loc="943">ῥηματίοισιν καινοῖς αὐτὸν</TextUnit>
    <TextUnit id="925" loc="944">καὶ διανοίαις κατατοξεύσω.</TextUnit>
    <TextUnit id="926" loc="945">τὸ τελευταῖον δ', ἢν ἀναγρύζῃ,</TextUnit>
    <TextUnit id="927" loc="946">τὸ πρόσωπον ἅπαν καὶ τὠφθαλμὼ</TextUnit>
    <TextUnit id="928" loc="947">κεντούμενος ὥσπερ ὑπ' ἀνθρηνῶν</TextUnit>
    <TextUnit id="929" loc="948">ὑπὸ τῶν γνωμῶν ἀπολεῖται.</TextUnit>
    <TextUnit id="930" loc="949">νῦν δείξετον τὼ πισύνω τοῖς περιδεξίοισι</TextUnit>
    <TextUnit id="931" loc="950">λόγοισι καὶ φροντίσι καὶ γνωμοτύποις μερίμναις,</TextUnit>
    <TextUnit id="932" loc="951">ὁπότερος αὐτοῖν λέγων ἀμείνων φανήσεται.</TextUnit>
    <TextUnit id="933" loc="955">νῦν γὰρ ἅπας ἐνθάδε κίνδυνος ἀνεῖται σοφίας,</TextUnit>
    <TextUnit id="934" loc="956">ἧς πέρι τοῖς ἐμοῖς φίλοις ἐστὶν ἀγὼν μέγιστος.</TextUnit>
    <TextUnit id="935" loc="959">ἀλλ' ὦ πολλοῖς τοὺς πρεσβυτέρους ἤθεσι χρηστοῖς στεφανώσας,</TextUnit>
    <TextUnit id="936" loc="960">ῥῆξον φωνὴν ᾗτινι χαίρεις, καὶ τὴν σαυτοῦ φύσιν εἰπέ.</TextUnit>
    <TextUnit id="937" loc="961">λέξω τοίνυν τὴν ἀρχαίαν παιδείαν ὡς διέκειτο,</TextUnit>
    <TextUnit id="938" loc="962">ὅτ' ἐγὼ τὰ δίκαια λέγων ἤνθουν καὶ σωφροσύνη 'νενόμιστο.</TextUnit>
    <TextUnit id="939" loc="963">πρῶτον μὲν ἔδει παιδὸς φωνὴν γρύξαντος μηδὲν ἀκοῦσαι:</TextUnit>
    <TextUnit id="940" loc="964">εἶτα βαδίζειν ἐν ταῖσιν ὁδοῖς εὐτάκτως ἐς κιθαριστοῦ</TextUnit>
    <TextUnit id="941" loc="965">τοὺς κωμήτας γυμνοὺς ἁθρόους, κεἰ κριμνώδη κατανείφοι.</TextUnit>
    <TextUnit id="942" loc="966">εἶτ' αὖ προμαθεῖν ᾆσμ' ἐδίδασκεν τὼ μηρὼ μὴ ξυνέχοντας,</TextUnit>
    <TextUnit id="943" loc="967">ἢ “Παλλάδα περσέπολιν δεινὰν” ἢ “τηλέπορόν τι βόαμα,”</TextUnit>
    <TextUnit id="944" loc="968">ἐντειναμένους τὴν ἁρμονίαν, ἣν οἱ πατέρες παρέδωκαν.</TextUnit>
    <TextUnit id="945" loc="969">εἰ δέ τις αὐτῶν βωμολοχεύσαιτ' ἢ κάμψειέν τινα καμπήν,</TextUnit>
    <TextUnit id="946" loc="970">οἵας οἱ νῦν τὰς κατὰ Φρῦνιν ταύτας τὰς δυσκολοκάμπτους,</TextUnit>
    <TextUnit id="947" loc="971">ἐπετρίβετο τυπτόμενος πολλὰς ὡς τὰς Μούσας ἀφανίζων.</TextUnit>
    <TextUnit id="948" loc="972">ἐν παιδοτρίβου δὲ καθίζοντας τὸν μηρὸν ἔδει προβαλέσθαι</TextUnit>
    <TextUnit id="949" loc="973">τοὺς παῖδας, ὅπως τοῖς ἔξωθεν μηδὲν δείξειαν ἀπηνές:</TextUnit>
    <TextUnit id="950" loc="975">εἶτ' αὖ πάλιν αὖθις ἀνιστάμενον συμψῆσαι, καὶ προνοεῖσθαι</TextUnit>
    <TextUnit id="951" loc="976">εἴδωλον τοῖσιν ἐρασταῖσιν τῆς ἥβης μὴ καταλείπειν.</TextUnit>
    <TextUnit id="952" loc="977">ἠλείψατο δ' ἂν τοὐμφαλοῦ οὐδεὶς παῖς ὑπένερθεν τότ' ἄν, ὥστε</TextUnit>
    <TextUnit id="953" loc="978">τοῖς αἰδοίοισι δρόσος καὶ χνοῦς ὥσπερ μήλοισιν ἐπήνθει:</TextUnit>
    <TextUnit id="954" loc="979">οὐδ' ἂν μαλακὴν φυρασάμενος τὴν φωνὴν πρὸς τὸν ἐραστὴν</TextUnit>
    <TextUnit id="955" loc="980">αὐτὸς ἑαυτὸν προαγωγεύων τοῖς ὀφθαλμοῖς ἐβάδιζεν,</TextUnit>
    <TextUnit id="956" loc="981">οὐδ' ἀνελέσθαι δειπνοῦντ' ἐξῆν καὶ κεφάλαιον ῥαφανῖδος,</TextUnit>
    <TextUnit id="957" loc="982">οὐδ' ἄννηθον τῶν πρεσβυτέρων ἁρπάζειν οὐδὲ σέλινον,</TextUnit>
    <TextUnit id="958" loc="983">οὐδ' ὀψοφαγεῖν οὐδὲ κιχλίζειν οὐδ' ἴσχειν τὼ πόδ' ἐναλλάξ.</TextUnit>
    <TextUnit id="959" loc="984">ἀρχαῖά γε καὶ Διιπολιώδη καὶ τεττίγων ἀνάμεστα</TextUnit>
    <TextUnit id="960" loc="985">καὶ Κηκείδου καὶ Βουφονίων.  ἀλλ' οὖν ταῦτ' ἐστὶν ἐκεῖνα,</TextUnit>
    <TextUnit id="961" loc="986">ἐξ ὧν ἄνδρας Μαραθωνομάχας ἡμὴ παίδευσις ἔθρεψεν.</TextUnit>
    <TextUnit id="962" loc="987">σὺ δὲ τοὺς νῦν εὐθὺς ἐν ἱματίοισι διδάσκεις ἐντετυλίχθαι:</TextUnit>
    <TextUnit id="963" loc="988">ὥστε μ' ἀπάγχεσθ', ὅταν ὀρχεῖσθαι Παναθηναίοις δέον αὐτοὺς</TextUnit>
    <TextUnit id="964" loc="989">τὴν ἀσπίδα τῆς κωλῆς προέχων ἀμελῇ τῆς Τριτογενείας.</TextUnit>
    <TextUnit id="965" loc="990">πρὸς ταῦτ' ὦ μειράκιον θαρρῶν ἐμὲ τὸν κρείττω λόγον αἱροῦ:</TextUnit>
    <TextUnit id="966" loc="991">κἀπιστήσει μισεῖν ἀγορὰν καὶ βαλανείων ἀπέχεσθαι,</TextUnit>
    <TextUnit id="967" loc="992">καὶ τοῖς αἰσχροῖς αἰσχύνεσθαι, κἂν σκώπτῃ τίς σε φλέγεσθαι:</TextUnit>
    <TextUnit id="968" loc="993">καὶ τῶν θάκων τοῖς πρεσβυτέροις ὑπανίστασθαι προσιοῦσιν,</TextUnit>
    <TextUnit id="969" loc="994">καὶ μὴ περὶ τοὺς σαυτοῦ γονέας σκαιουργεῖν, ἄλλο τε μηδὲν</TextUnit>
    <TextUnit id="970" loc="995">αἰσχρὸν ποιεῖν, ὅτι τῆς αἰδοῦς μέλλεις τἄγαλμ' ἀναπλάττειν:</TextUnit>
    <TextUnit id="971" loc="996">μηδ' εἰς ὀρχηστρίδος εἰσᾴττειν, ἵνα μὴ πρὸς ταῦτα κεχηνὼς</TextUnit>
    <TextUnit id="972" loc="997">μήλῳ βληθεὶς ὑπὸ πορνιδίου τῆς εὐκλείας ἀποθραυσθῇς:</TextUnit>
    <TextUnit id="973" loc="998">μηδ' ἀντειπεῖν τῷ πατρὶ μηδέν, μηδ' ̓Ιαπετὸν καλέσαντα</TextUnit>
    <TextUnit id="974" loc="999">μνησικακῆσαι τὴν ἡλικίαν ἐξ ἧς ἐνεοττοτροφήθης.</TextUnit>
    <TextUnit id="975" loc="1000">εἰ ταῦτ' ὦ μειράκιον πείσει τούτῳ, νὴ τὸν Διόνυσον</TextUnit>
    <TextUnit id="976" loc="1001">τοῖς ̔Ιπποκράτους υἱέσιν εἴξεις καὶ σε καλοῦσι βλιτομάμμαν.</TextUnit>
    <TextUnit id="977" loc="1002">ἀλλ' οὖν λιπαρός γε καὶ εὐανθὴς ἐν γυμνασίοις διατρίψεις,</TextUnit>
    <TextUnit id="978" loc="1003">οὐ στωμύλλων κατὰ τὴν ἀγορὰν τριβολεκτράπελ' οἷάπερ οἱ νῦν,</TextUnit>
    <TextUnit id="979" loc="1004">οὐδ' ἑλκόμενος περὶ πραγματίου γλισχραντιλογεξεπιτρίπτου:</TextUnit>
    <TextUnit id="980" loc="1005">ἀλλ' εἰς ̓Ακαδήμειαν κατιὼν ὑπὸ ταῖς μορίαις ἀποθρέξει</TextUnit>
    <TextUnit id="981" loc="1006">στεφανωσάμενος καλάμῳ λευκῷ μετὰ σώφρονος ἡλικιώτου,</TextUnit>
    <TextUnit id="982" loc="1007">μίλακος ὄζων καὶ ἀπραγμοσύνης καὶ λεύκης φυλλοβολούσης,</TextUnit>
    <TextUnit id="983" loc="1008">ἦρος ἐν ὥρᾳ χαίρων, ὁπόταν πλάτανος πτελέᾳ ψιθυρίζῃ.</TextUnit>
    <TextUnit id="984" loc="1009">ἢν ταῦτα ποιῇς ἁγὼ φράζω,</TextUnit>
    <TextUnit id="985" loc="1010">καὶ πρὸς τούτοις προσέχῃς τὸν νοῦν,</TextUnit>
    <TextUnit id="986" loc="1011">ἕξεις ἀεὶ</TextUnit>
    <TextUnit id="987" loc="1012">στῆθος λιπαρόν, χροιὰν λαμπράν,</TextUnit>
    <TextUnit id="988" loc="1013">ὤμους μεγάλους, γλῶτταν βαιάν,</TextUnit>
    <TextUnit id="989" loc="1014">πυγὴν μεγάλην, πόσθην μικράν.</TextUnit>
    <TextUnit id="990" loc="1015">ἢν δ' ἅπερ οἱ νῦν ἐπιτηδεύῃς,</TextUnit>
    <TextUnit id="991" loc="1016">πρῶτα μὲν ἕξεις</TextUnit>
    <TextUnit id="992" loc="1017">χροιὰν ὠχράν, ὤμους μικρούς,</TextUnit>
    <TextUnit id="993" loc="1018">στῆθος λεπτόν, γλῶτταν μεγάλην,</TextUnit>
    <TextUnit id="994" loc="1019">πυγὴν μικράν, κωλῆν μεγάλην,</TextUnit>
    <TextUnit id="995" loc="1020">ψήφισμα μακρόν, καὶ ς' ἀναπείσει</TextUnit>
    <TextUnit id="996" loc="1020">τὸ μὲν αἰσχρὸν ἅπαν καλὸν ἡγεῖσθαι,</TextUnit>
    <TextUnit id="997" loc="1021">τὸ καλὸν δ' αἰσχρόν:</TextUnit>
    <TextUnit id="998" loc="1022">καὶ πρὸς τούτοις τῆς ̓Αντιμάχου</TextUnit>
    <TextUnit id="999" loc="1023">καταπυγοσύνης ἀναπλήσει.</TextUnit>
    <TextUnit id="1000" loc="1024">ὦ καλλίπυργον σοφίαν κλεινοτάτην ἐπασκῶν,</TextUnit>
    <TextUnit id="1001" loc="1025">ὡς ἡδύ σου τοῖσι λόγοις σῶφρον ἔπεστιν ἄνθος.</TextUnit>
    <TextUnit id="1002" loc="1026">†εὐδαίμονες δ' ἦσαν ἄρ' οἱ ζῶντες τότ' ἐπὶ</TextUnit>
    <TextUnit id="1003" loc="1027">τῶν προτέρων†: πρὸς τάδε ς' ὦ κομψοπρεπῆ μοῦσαν ἔχων,</TextUnit>
    <TextUnit id="1004" loc="1031">δεῖ σε λέγειν τι καινόν, ὡς ηὐδοκίμηκεν ἁνήρ.</TextUnit>
    <TextUnit id="1005" loc="1032">δεινῶν δέ σοι βουλευμάτων ἔοικε δεῖν πρὸς αὐτόν,</TextUnit>
    <TextUnit id="1006" loc="1035">εἴπερ τὸν ἄνδρ' ὑπερβαλεῖ καὶ μὴ γέλωτ' ὀφλήσεις.</TextUnit>
    <TextUnit id="1007" loc="1036">καὶ μὴν πάλαι γ' ἐπνιγόμην τὰ σπλάγχνα κἀπεθύμουν</TextUnit>
    <TextUnit id="1008" loc="1037">ἅπαντα ταῦτ' ἐναντίαις γνώμαισι συνταράξαι.</TextUnit>
    <TextUnit id="1009" loc="1038">ἐγὼ γὰρ ἥττων μὲν λόγος δι' αὐτὸ τοῦτ' ἐκλήθην</TextUnit>
    <TextUnit id="1010" loc="1039">ἐν τοῖσι φροντισταῖσιν, ὅτι πρώτιστος ἐπενόησα</TextUnit>
    <TextUnit id="1011" loc="1040">τοῖσιν νόμοις καὶ ταῖς δίκαις τἀναντί' ἀντιλέξαι.</TextUnit>
    <TextUnit id="1012" loc="1041">καὶ τοῦτο πλεῖν ἢ μυρίων ἔστ' ἄξιον στατήρων,</TextUnit>
    <TextUnit id="1013" loc="1042">αἱρούμενον τοὺς ἥττονας λόγους ἔπειτα νικᾶν.</TextUnit>
    <TextUnit id="1014" loc="1043">σκέψαι δὲ τὴν παίδευσιν ᾗ πέποιθεν ὡς ἐλέγξω,</TextUnit>
    <TextUnit id="1015" loc="1044">ὅστις σε θερμῷ φησι λοῦσθαι πρῶτον οὐκ ἐάσειν.</TextUnit>
    <TextUnit id="1016" loc="1045">καίτοι τίνα γνώμην ἔχων ψέγεις τὰ θερμὰ λουτρά;</TextUnit>
    <TextUnit id="1017" loc="1046">ὁτιὴ κάκιστόν ἐστι καὶ δειλὸν ποιεῖ τὸν ἄνδρα.</TextUnit>
    <TextUnit id="1018" loc="1047">ἐπίσχες: εὐθὺς γάρ ς' ἔχω μέσον λαβὼν ἄφυκτον.</TextUnit>
    <TextUnit id="1019" loc="1048">καί μοι φράσον, τῶν τοῦ Διὸς παίδων τίν' ἄνδρ' ἄριστον</TextUnit>
    <TextUnit id="1020" loc="1049">ψυχὴν νομίζεις, εἰπέ, καὶ πλείστους πόνους πονῆσαι.</TextUnit>
    <TextUnit id="1021" loc="1050">ἐγὼ μὲν οὐδέν' ̔Ηρακλέους βελτίον' ἄνδρα κρίνω.</TextUnit>
    <TextUnit id="1022" loc="1051">ποῦ ψυχρὰ δῆτα πώποτ' εἶδες ̔Ηράκλεια λουτρά;</TextUnit>
    <TextUnit id="1023" loc="1052">καίτοι τίς ἀνδρειότερος ἦν;  ταῦτ' ἐστὶ ταῦτ' ἐκεῖνα,</TextUnit>
    <TextUnit id="1024" loc="1053">ἃ τῶν νεανίσκων ἀεὶ δι' ἡμέρας λαλούντων</TextUnit>
    <TextUnit id="1025" loc="1054">πλῆρες τὸ βαλανεῖον ποιεῖ, κενὰς δὲ τὰς παλαίστρας.</TextUnit>
    <TextUnit id="1026" loc="1055">εἶτ' ἐν ἀγορᾷ τὴν διατριβὴν ψέγεις: ἐγὼ δ' ἐπαινῶ.</TextUnit>
    <TextUnit id="1027" loc="1056">εἰ γὰρ πονηρὸν ἦν, ̔́Ομηρος οὐδέποτ' ἂν ἐποίει</TextUnit>
    <TextUnit id="1028" loc="1057">τὸν Νέστορ' ἀγορητὴν ἂν οὐδὲ τοὺς σοφοὺς ἅπαντας.</TextUnit>
    <TextUnit id="1029" loc="1058">ἄνειμι δῆτ' ἐντεῦθεν ἐς τὴν γλῶτταν, ἣν ὁδὶ μὲν</TextUnit>
    <TextUnit id="1030" loc="1059">οὔ φησι χρῆναι τοὺς νέους ἀσκεῖν, ἐγὼ δέ φημι.</TextUnit>
    <TextUnit id="1031" loc="1060">καὶ σωφρονεῖν αὖ φησι χρῆναι: δύο κακὼ μεγίστω.</TextUnit>
    <TextUnit id="1032" loc="1061">ἐπεὶ σὺ διὰ τὸ σωφρονεῖν τῷ πώποτ' εἶδες ἤδη</TextUnit>
    <TextUnit id="1033" loc="1062">ἀγαθάν τι γενόμενον, φράσον, καί μ' ἐξέλεγξον εἰπών.</TextUnit>
    <TextUnit id="1034" loc="1063">πολλοῖς. ὁ γοῦν Πηλεὺς ἔλαβε διὰ τοῦτο τὴν μάχαιραν.</TextUnit>
    <TextUnit id="1035" loc="1064">μάχαιραν; ἀστεῖόν γε κέρδος ἔλαβεν ὁ κακοδαίμων.</TextUnit>
    <TextUnit id="1036" loc="1065">̔Υπέρβολος δ' οὑκ τῶν λύχνων πλεῖν ἢ τάλαντα πολλὰ</TextUnit>
    <TextUnit id="1037" loc="1066">εἴληφε διὰ πονηρίαν, ἀλλ' οὐ μὰ Δί' οὐ μάχαιραν.</TextUnit>
    <TextUnit id="1038" loc="1067">καὶ τὴν Θέτιν γ' ἔγημε διὰ τὸ σωφρονεῖν ὁ Πηλεύς.</TextUnit>
    <TextUnit id="1039" loc="1068">κᾆτ' ἀπολιποῦσά γ' αὐτὸν ᾤχετ': οὐ γὰρ ἦν ὑβριστὴς</TextUnit>
    <TextUnit id="1040" loc="1069">οὐδ' ἡδὺς ἐν τοῖς στρώμασιν τὴν νύκτα παννυχίζειν:</TextUnit>
    <TextUnit id="1041" loc="1070">γυνὴ δὲ σιναμωρουμένη χαίρει: σὺ δ' εἶ Κρόνιππος.</TextUnit>
    <TextUnit id="1042" loc="1071">σκέψαι γὰρ ὦ μειράκιον ἐν τῷ σωφρονεῖν ἅπαντα</TextUnit>
    <TextUnit id="1043" loc="1072">ἅνεστιν, ἡδονῶν θ' ὅσων μέλλεις ἀποστερεῖσθαι,</TextUnit>
    <TextUnit id="1044" loc="1073">παίδων γυναικῶν κοττάβων ὄψων πότων κιχλισμῶν.</TextUnit>
    <TextUnit id="1045" loc="1074">καίτοι τί σοι ζῆν ἄξιον, τούτων ἐὰν στερηθῇς;</TextUnit>
    <TextUnit id="1046" loc="1075">εἶεν. πάρειμ' ἐντεῦθεν ἐς τὰς τῆς φύσεως ἀνάγκας.</TextUnit>
    <TextUnit id="1047" loc="1076">ἥμαρτες, ἠράσθης, ἐμοίχευσάς τι, κᾆτ' ἐλήφθης:</TextUnit>
    <TextUnit id="1048" loc="1077">ἀπόλωλας: ἀδύνατος γὰρ εἶ λέγειν. ἐμοὶ δ' ὁμιλῶν</TextUnit>
    <TextUnit id="1049" loc="1078">χρῶ τῇ φύσει, σκίρτα, γέλα, νόμιζε μηδὲν αἰσχρόν.</TextUnit>
    <TextUnit id="1050" loc="1079">μοιχὸς γὰρ ἢν τύχῃς ἁλούς, τάδ' ἀντερεῖς πρὸς αὐτόν,</TextUnit>
    <TextUnit id="1051" loc="1080">ὡς οὐδὲν ἠδίκηκας: εἶτ' ἐς τὸν Δί' ἐπανενεγκεῖν,</TextUnit>
    <TextUnit id="1052" loc="1081">κἀκεῖνος ὡς ἥττων ἔρωτός ἐστι καὶ γυναικῶν:</TextUnit>
    <TextUnit id="1053" loc="1082">καίτοι σὺ θνητὸς ὢν θεοῦ πῶς μεῖζον ἂν δύναιο;</TextUnit>
    <TextUnit id="1054" loc="1083">τί δ' ἢν ῥαφανιδωθῇ πιθόμενός σοι τέφρᾳ τε τιλθῇ,</TextUnit>
    <TextUnit id="1055" loc="1084">ἕξει τινὰ γνώμην λέγειν τὸ μὴ εὐρύπρωκτος εἶναι;</TextUnit>
    <TextUnit id="1056" loc="1085">ἢν δ' εὐρύπρωκτος ᾖ, τί πείσεται κακόν;</TextUnit>
    <TextUnit id="1057" loc="1086">τί μὲν οὖν ἂν ἔτι μεῖζον πάθοι τούτου ποτέ;</TextUnit>
    <TextUnit id="1058" loc="1087">τί δῆτ' ἐρεῖς, ἢν τοῦτο νικηθῇς ἐμοῦ;</TextUnit>
    <TextUnit id="1059" loc="1088">σιγήσομαι. τί δ' ἄλλο;  φέρε δή μοι φράσον:</TextUnit>
    <TextUnit id="1060" loc="1089">συνηγοροῦσιν ἐκ τίνων;</TextUnit>
    <TextUnit id="1061" loc="1090">ἐξ εὐρυπρώκτων.  πείθομαι.</TextUnit>
    <TextUnit id="1062" loc="1091">τί δαί; τραγῳδοῦς' ἐκ τίνων;</TextUnit>
    <TextUnit id="1063" loc="1092">ἐξ εὐρυπρώκτων.  εὖ λέγεις.</TextUnit>
    <TextUnit id="1064" loc="1093">δημηγοροῦσι δ' ἐκ τίνων;</TextUnit>
    <TextUnit id="1065" loc="1094">ἐξ εὐρυπρώκτων.  ἆρα δῆτ'</TextUnit>
    <TextUnit id="1066" loc="1095">ἔγνωκας ὡς οὐδὲν λέγεις;</TextUnit>
    <TextUnit id="1067" loc="1096">καὶ τῶν θεατῶν ὁπότεροι</TextUnit>
    <TextUnit id="1068" loc="1097">πλείους σκόπει.  καὶ δὴ σκοπῶ.</TextUnit>
    <TextUnit id="1069" loc="1097b">τί δῆθ' ὁρᾷς;</TextUnit>
    <TextUnit id="1070" loc="1098">πολὺ πλείονας νὴ τοὺς θεοὺς</TextUnit>
    <TextUnit id="1071" loc="1099">τοὺς εὐρυπρώκτους: τουτονὶ</TextUnit>
    <TextUnit id="1072" loc="1100">γοῦν οἶδ' ἐγὼ κἀκεινονὶ</TextUnit>
    <TextUnit id="1073" loc="1101">καὶ τὸν κομήτην τουτονί.</TextUnit>
    <TextUnit id="1074" loc="1101b">τί δῆτ' ἐρεῖς;</TextUnit>
    <TextUnit id="1075" loc="1102">ἡττήμεθ': ὦ κινούμενοι</TextUnit>
    <TextUnit id="1076" loc="1103">πρὸς τῶν θεῶν δέξασθέ μου</TextUnit>
    <TextUnit id="1077" loc="1103b">θοἰμάτιον, ὡς</TextUnit>
    <TextUnit id="1078" loc="1104">ἐξαυτομολῶ πρὸς ὑμᾶς.</TextUnit>
    <TextUnit id="1079" loc="1105">τί δῆτα; πότερα τοῦτον ἀπάγεσθαι λαβὼν</TextUnit>
    <TextUnit id="1080" loc="1106">βούλει τὸν υἱόν, ἢ διδάσκω σοι λέγειν;</TextUnit>
    <TextUnit id="1081" loc="1107">δίδασκε καὶ κόλαζε καὶ μέμνης' ὅπως</TextUnit>
    <TextUnit id="1082" loc="1108">εὖ μοι στομώσεις αὐτόν, ἐπὶ μὲν θάτερα</TextUnit>
    <TextUnit id="1083" loc="1109">οἷον δικιδίοις, τὴν δ' ἑτέραν αὐτοῦ γνάθον</TextUnit>
    <TextUnit id="1084" loc="1110">στόμωσον οἵαν ἐς τὰ μείζω πράγματα.</TextUnit>
    <TextUnit id="1085" loc="1111">ἀμέλει κομιεῖ τοῦτον σοφιστὴν δεξιόν.</TextUnit>
    <TextUnit id="1086" loc="1112">ὠχρὸν μὲν οὖν οἶμαί γε καὶ κακοδαίμονα.</TextUnit>
    <TextUnit id="1087" loc="1113">χωρεῖτέ νυν. οἶμαι δέ σοι</TextUnit>
    <TextUnit id="1088" loc="1114">ταῦτα μεταμελήσειν.</TextUnit>
    <TextUnit id="1089" loc="1115">τοὺς κριτὰς ἃ κερδανοῦσιν, ἤν τι τόνδε τὸν χορὸν</TextUnit>
    <TextUnit id="1090" loc="1116">ὠφελῶς' ἐκ τῶν δικαίων, βουλόμεσθ' ἡμεῖς φράσαι.</TextUnit>
    <TextUnit id="1091" loc="1117">πρῶτα μὲν γάρ, ἢν νεᾶν βούλησθ' ἐν ὥρᾳ τοὺς ἀγρούς,</TextUnit>
    <TextUnit id="1092" loc="1118">ὕσομεν πρώτοισιν ὑμῖν, τοῖσι δ' ἄλλοις ὕστερον.</TextUnit>
    <TextUnit id="1093" loc="1119">εἶτα τὸν καρπὸν τεκούσας ἀμπέλους φυλάξομεν,</TextUnit>
    <TextUnit id="1094" loc="1120">ὥστε μήτ' αὐχμὸν πιέζειν μήτ' ἄγαν ἐπομβρίαν.</TextUnit>
    <TextUnit id="1095" loc="1121">ἢν δ' ἀτιμάσῃ τις ἡμᾶς θνητὸς ὢν οὔσας θεάς,</TextUnit>
    <TextUnit id="1096" loc="1122">προσεχέτω τὸν νοῦν, πρὸς ἡμῶν οἷα πείσεται κακά,</TextUnit>
    <TextUnit id="1097" loc="1123">λαμβάνων οὔτ' οἶνον οὔτ' ἄλλ' οὐδὲν ἐκ τοῦ χωρίου.</TextUnit>
    <TextUnit id="1098" loc="1124">ἡνίκ' ἂν γὰρ αἵ τ' ἐλαῖαι βλαστάνως' αἵ τ' ἄμπελοι,</TextUnit>
    <TextUnit id="1099" loc="1125">ἀποκεκόψονται: τοιαύταις σφενδόναις παιήσομεν.</TextUnit>
    <TextUnit id="1100" loc="1126">ἢν δὲ πλινθεύοντ' ἴδωμεν, ὕσομεν καὶ τοῦ τέγους</TextUnit>
    <TextUnit id="1101" loc="1127">τὸν κέραμον αὐτοῦ χαλάζαις στρογγύλαις συντρίψομεν.</TextUnit>
    <TextUnit id="1102" loc="1128">κἂν γαμῇ ποτ' αὐτὸς ἢ τῶν ξυγγενῶν ἢ τῶν φίλων,</TextUnit>
    <TextUnit id="1103" loc="1129">ὕσομεν τὴν νύκτα πᾶσαν: ὥστ' ἴσως βουλήσεται</TextUnit>
    <TextUnit id="1104" loc="1130">κἂν ἐν Αἰγύπτῳ τυχεῖν ὢν μᾶλλον ἢ κρῖναι κακῶς.</TextUnit>
    <TextUnit id="1105" loc="1131">πέμπτη, τετράς, τρίτη, μετὰ ταύτην δευτέρα,</TextUnit>
    <TextUnit id="1106" loc="1132">εἶθ' ἣν ἐγὼ μάλιστα πασῶν ἡμερῶν</TextUnit>
    <TextUnit id="1107" loc="1133">δέδοικα καὶ πέφρικα καὶ βδελύττομαι,</TextUnit>
    <TextUnit id="1108" loc="1134">εὐθὺς μετὰ ταύτην ἔσθ' ἕνη τε καὶ νέα.</TextUnit>
    <TextUnit id="1109" loc="1135">πᾶς γάρ τις ὀμνὺς οἷς ὀφείλων τυγχάνω,</TextUnit>
    <TextUnit id="1110" loc="1136">θείς μοι πρυτανεῖ' ἀπολεῖν μέ φησι κἀξολεῖν,</TextUnit>
    <TextUnit id="1111" loc="1137">κἀμοῦ μέτριά τε καὶ δίκαι' αἰτουμένου,</TextUnit>
    <TextUnit id="1112" loc="1138">“ὦ δαιμόνιε τὸ μέν τι νυνὶ μὴ λάβῃς,</TextUnit>
    <TextUnit id="1113" loc="1139">τὸ δ' ἀναβαλοῦ μοι, τὸ δ' ἄφες”, οὔ φασίν ποτε</TextUnit>
    <TextUnit id="1114" loc="1140">οὕτως ἀπολήψεσθ', ἀλλὰ λοιδοροῦσί με</TextUnit>
    <TextUnit id="1115" loc="1141">ὡς ἄδικός εἰμι, καὶ δικάσεσθαί φασί μοι.</TextUnit>
    <TextUnit id="1116" loc="1142">νῦν οὖν δικαζέσθων: ὀλίγον γάρ μοι μέλει,</TextUnit>
    <TextUnit id="1117" loc="1143">εἴπερ μεμάθηκεν εὖ λέγειν Φειδιππίδης.</TextUnit>
    <TextUnit id="1118" loc="1144">τάχα δ' εἴσομαι κόψας τὸ φροντιστήριον.</TextUnit>
    <TextUnit id="1119" loc="1145">παῖ, ἠμί, παῖ παῖ.   Στρεψιάδην ἀσπάζομαι.</TextUnit>
    <TextUnit id="1120" loc="1146">κἄγωγέ ς': ἀλλὰ τουτονὶ πρῶτον λαβέ:</TextUnit>
    <TextUnit id="1121" loc="1147">χρὴ γὰρ ἐπιθαυμάζειν τι τὸν διδάσκαλον.</TextUnit>
    <TextUnit id="1122" loc="1148">καί μοι τὸν υἱὸν εἰ μεμάθηκε τὸν λόγον</TextUnit>
    <TextUnit id="1123" loc="1149">ἐκεῖνον εἴφ' ὃν ἀρτίως εἰσήγαγες.</TextUnit>
    <TextUnit id="1124" loc="1150">μεμάθηκεν.   εὖ γ' ὦ παμβασίλει' ̓Απαιόλη.</TextUnit>
    <TextUnit id="1125" loc="1151">ὥστ' ἀποφύγοις ἂν ἥντιν' ἂν βούλῃ δίκην.</TextUnit>
    <TextUnit id="1126" loc="1152">κεἰ μάρτυρες παρῆσαν, ὅτ' ἐδανειζόμην;</TextUnit>
    <TextUnit id="1127" loc="1153">πολλῷ γε μᾶλλον, κἂν παρῶσι χίλιοι.</TextUnit>
    <TextUnit id="1128" loc="1154">βοάσομαί τἄρα τὰν ὑπέρτονον</TextUnit>
    <TextUnit id="1129" loc="1155">βοάν. ἰὼ κλάετ' ὦ 'βολοστάται</TextUnit>
    <TextUnit id="1130" loc="1156">αὐτοί τε καὶ τἀρχαῖα καὶ τόκοι τόκων:</TextUnit>
    <TextUnit id="1131" loc="1157">οὐδὲν γὰρ ἄν με φλαῦρον ἐργάσαισθ' ἔτι,</TextUnit>
    <TextUnit id="1132" loc="1158">οἷος ἐμοὶ τρέφεται</TextUnit>
    <TextUnit id="1133" loc="1159">τοῖσδ' ἐνὶ δώμασι παῖς,</TextUnit>
    <TextUnit id="1134" loc="1160">ἀμφήκει γλώττῃ λάμπων,</TextUnit>
    <TextUnit id="1135" loc="1161">πρόβολος ἐμός, σωτὴρ δόμοις, ἐχθροῖς βλάβη,</TextUnit>
    <TextUnit id="1136" loc="1162">λυσανίας πατρῴων μεγάλων κακῶν:</TextUnit>
    <TextUnit id="1137" loc="1163">ὃν κάλεσον τρέχων ἔνδοθεν ὡς ἐμέ.</TextUnit>
    <TextUnit id="1138" loc="1165">ὦ τέκνον ὦ παῖ ἔξελθ' οἴκων,</TextUnit>
    <TextUnit id="1139" loc="1166">ἄιε σοῦ πατρός.</TextUnit>
    <TextUnit id="1140" loc="1167">ὅδ' ἐκεῖνος ἀνήρ.</TextUnit>
    <TextUnit id="1141" loc="1168">ὦ φίλος ὦ φίλος.</TextUnit>
    <TextUnit id="1142" loc="1169">ἄπιθι συλλαβών.</TextUnit>
    <TextUnit id="1143" loc="1170">ἰὼ ἰὼ τέκνον, ἰὼ ἰοῦ ἰοῦ.</TextUnit>
    <TextUnit id="1144" loc="1171">ὡς ἥδομαί σου πρῶτα τὴν χρόαν ἰδών.</TextUnit>
    <TextUnit id="1145" loc="1172">νῦν μέν γ' ἰδεῖν εἶ πρῶτον ἐξαρνητικὸς</TextUnit>
    <TextUnit id="1146" loc="1173">κἀντιλογικός, καὶ τοῦτο τοὐπιχώριον</TextUnit>
    <TextUnit id="1147" loc="1174">ἀτεχνῶς ἐπανθεῖ, τὸ “τί λέγεις σύ;” καὶ δοκεῖν</TextUnit>
    <TextUnit id="1148" loc="1175">ἀδικοῦντ' ἀδικεῖσθαι καὶ κακουργοῦντ' οἶδ' ὅτι:</TextUnit>
    <TextUnit id="1149" loc="1176">ἐπὶ τοῦ προσώπου τ' ἐστὶν ̓Αττικὸν βλέπος.</TextUnit>
    <TextUnit id="1150" loc="1177">νῦν οὖν ὅπως σώσεις μ', ἐπεὶ κἀπώλεσας.</TextUnit>
    <TextUnit id="1151" loc="1178">φοβεῖ δὲ δὴ τί;   τὴν ἕνην τε καὶ νέαν.</TextUnit>
    <TextUnit id="1152" loc="1179">ἕνη γάρ ἐστι καὶ νέα τις ἡμέρα;</TextUnit>
    <TextUnit id="1153" loc="1180">εἰς ἥν γε θήσειν τὰ πρυτανεῖά φασί μοι.</TextUnit>
    <TextUnit id="1154" loc="1181">ἀπολοῦς' ἄρ' αὔθ' οἱ θέντες: οὐ γὰρ ἔσθ' ὅπως</TextUnit>
    <TextUnit id="1155" loc="1182">μί' ἡμέρα γένοιτ' ἂν ἡμέρα δύο.</TextUnit>
    <TextUnit id="1156" loc="1183">οὐκ ἂν γένοιτο;   πῶς γάρ; εἰ μή πέρ γ' ἅμα</TextUnit>
    <TextUnit id="1157" loc="1184">αὑτὴ γένοιτ' ἂν γραῦς τε καὶ νέα γυνή.</TextUnit>
    <TextUnit id="1158" loc="1185">καὶ μὴν νενόμισταί γ'.   οὐ γάρ, οἶμαι, τὸν νόμον</TextUnit>
    <TextUnit id="1159" loc="1186">ἴσασιν ὀρθῶς ὅ τι νοεῖ.   νοεῖ δὲ τί;</TextUnit>
    <TextUnit id="1160" loc="1187">ὁ Σόλων ὁ παλαιὸς ἦν φιλόδημος τὴν φύσιν.</TextUnit>
    <TextUnit id="1161" loc="1188">τουτὶ μὲν οὐδέν πω πρὸς ἕνην τε καὶ νέαν.</TextUnit>
    <TextUnit id="1162" loc="1189">ἐκεῖνος οὖν τὴν κλῆσιν ἐς δύ' ἡμέρας</TextUnit>
    <TextUnit id="1163" loc="1190">ἔθηκεν, ἔς γε τὴν ἕνην τε καὶ νέαν,</TextUnit>
    <TextUnit id="1164" loc="1191">ἵν' αἱ θέσεις γίγνοιντο τῇ νουμηνίᾳ.</TextUnit>
    <TextUnit id="1165" loc="1192">ἵνα δὴ τί τὴν ἕνην προσέθηχ';   ἵν' ὦ μέλε</TextUnit>
    <TextUnit id="1166" loc="1193">παρόντες οἱ φεύγοντες ἡμέρᾳ μιᾷ</TextUnit>
    <TextUnit id="1167" loc="1194">πρότερον ἀπαλλάττοινθ' ἑκόντες, εἰ δὲ μή,</TextUnit>
    <TextUnit id="1168" loc="1195">ἕωθεν ὑπανιῷντο τῇ νουμηνία.</TextUnit>
    <TextUnit id="1169" loc="1196">πῶς οὐ δέχονται δῆτα τῇ νουμηνίᾳ</TextUnit>
    <TextUnit id="1170" loc="1197">ἁρχαὶ τὰ πρυτανεῖ', ἀλλ' ἕνῃ τε καὶ νέᾳ;</TextUnit>
    <TextUnit id="1171" loc="1198">ὅπερ οἱ προτένθαι γὰρ δοκοῦσί μοι ποιεῖν:</TextUnit>
    <TextUnit id="1172" loc="1199">ὅπως τάχιστα τὰ πρυτανεῖ' ὑφελοίατο,</TextUnit>
    <TextUnit id="1173" loc="1200">διὰ τοῦτο προὐτένθευσαν ἡμέρᾳ μιᾷ.</TextUnit>
    <TextUnit id="1174" loc="1201">εὖ γ': ὦ κακοδαίμονες, τί κάθησθ' ἀβέλτεροι,</TextUnit>
    <TextUnit id="1175" loc="1202">ἡμέτερα κέρδη τῶν σοφῶν ὄντες, λίθοι,</TextUnit>
    <TextUnit id="1176" loc="1203">ἀριθμός, πρόβατ' ἄλλως, ἀμφορῆς νενησμένοι;</TextUnit>
    <TextUnit id="1177" loc="1204">ὥστ' εἰς ἐμαυτὸν καὶ τὸν υἱὸν τουτονὶ</TextUnit>
    <TextUnit id="1178" loc="1205">ἐπ' εὐτυχίαισιν ᾀστέον μοὐγκώμιον.</TextUnit>
    <TextUnit id="1179" loc="1206">“μάκαρ ὦ Στρεψίαδες,</TextUnit>
    <TextUnit id="1180" loc="1207">αὐτός τ' ἔφυς ὡς σοφὸς</TextUnit>
    <TextUnit id="1181" loc="1208">χοἶον τὸν υἱὸν τρέφεις,”</TextUnit>
    <TextUnit id="1182" loc="1209">φήσουσι δή μ' οἱ φίλοι</TextUnit>
    <TextUnit id="1183" loc="1210">χοἰ δημόται</TextUnit>
    <TextUnit id="1184" loc="1211">ζηλοῦντες ἡνίκ' ἂν σὺ νικᾷς λέγων τὰς δίκας.</TextUnit>
    <TextUnit id="1185" loc="1212">ἀλλ' εἰσάγων σε βούλομαι πρῶτον ἑστιᾶσαι.</TextUnit>
    <TextUnit id="1186" loc="1213">εἶτ' ἄνδρα τῶν αὑτοῦ τι χρὴ προϊέναι;</TextUnit>
    <TextUnit id="1187" loc="1214">οὐδέποτέ γ', ἀλλὰ κρεῖττον εὐθὺς ἦν τότε</TextUnit>
    <TextUnit id="1188" loc="1215">ἀπερυθριᾶσαι μᾶλλον ἢ σχεῖν πράγματα,</TextUnit>
    <TextUnit id="1189" loc="1216">ὅτε τῶν ἐμαυτοῦ γ' ἕνεκα νυνὶ χρημάτων</TextUnit>
    <TextUnit id="1190" loc="1217">ἕλκω σε κλητεύσοντα, καὶ γενήσομαι</TextUnit>
    <TextUnit id="1191" loc="1218">ἐχθρὸς ἔτι πρὸς τούτοισιν ἀνδρὶ δημότῃ.</TextUnit>
    <TextUnit id="1192" loc="1219">ἀτὰρ οὐδέποτέ γε τὴν πατρίδα καταισχυνῶ</TextUnit>
    <TextUnit id="1193" loc="1220">ζῶν, ἀλλὰ καλοῦμαι Στρεψιάδην —   τίς οὑτοσί;</TextUnit>
    <TextUnit id="1194" loc="1221">ἐς τὴν ἕνην τε καὶ νέαν.   μαρτύρομαι,</TextUnit>
    <TextUnit id="1195" loc="1222">ὅτι ἐς δύ' εἶπεν ἡμέρας. τοῦ χρήματος;</TextUnit>
    <TextUnit id="1196" loc="1223">τῶν δώδεκα μνῶν, ἃς ἔλαβες ὠνούμενος</TextUnit>
    <TextUnit id="1197" loc="1224">τὸν ψαρὸν ἵππον.   ἵππον; οὐκ ἀκούετε;</TextUnit>
    <TextUnit id="1198" loc="1225">ὃν πάντες ὑμεῖς ἴστε μισοῦνθ' ἱππικήν.</TextUnit>
    <TextUnit id="1199" loc="1226">καὶ νὴ Δί' ἀποδώσειν γ' ἐπώμνυς τοὺς θεούς.</TextUnit>
    <TextUnit id="1200" loc="1227">μὰ τὸν Δί' οὐ γάρ πω τότ' ἐξηπίστατο</TextUnit>
    <TextUnit id="1201" loc="1228">Φειδιππίδης μοι τὸν ἀκατάβλητον λόγον.</TextUnit>
    <TextUnit id="1202" loc="1230">νῦν δὲ διὰ τοῦτ' ἔξαρνος εἶναι διανοεῖ;</TextUnit>
    <TextUnit id="1203" loc="1231">τί γὰρ ἄλλ' ἂν ἀπολαύσαιμι τοῦ μαθήματος;</TextUnit>
    <TextUnit id="1204" loc="1232">καὶ ταῦτ' ἐθελήσεις ἀπομόσαι μοι τοὺς θεοὺς</TextUnit>
    <TextUnit id="1205" loc="1233">ἵν' ἂν κελεύσω 'γώ σε;   τοὺς ποίους θεούς;</TextUnit>
    <TextUnit id="1206" loc="1234">τὸν Δία, τὸν ̔Ερμῆν, τὸν Ποσειδῶ.   νὴ Δία</TextUnit>
    <TextUnit id="1207" loc="1235">κἂν προσκαταθείην γ' ὥστ' ὀμόσαι τριώβολον.</TextUnit>
    <TextUnit id="1208" loc="1236">ἀπόλοιο τοίνυν ἕνεκ' ἀναιδείας ἔτι.</TextUnit>
    <TextUnit id="1209" loc="1237">ἁλσὶν διασμηχθεὶς ὄναιτ' ἂν οὑτοσί.</TextUnit>
    <TextUnit id="1210" loc="1238">οἴμ' ὡς καταγελᾷς.   ἓξ χοᾶς χωρήσεται.</TextUnit>
    <TextUnit id="1211" loc="1239">οὔ τοι μὰ τὸν Δία τὸν μέγαν καὶ τοὺς θεοὺς</TextUnit>
    <TextUnit id="1212" loc="1240">ἐμοῦ καταπροίξει.   θαυμασίως ἥσθην θεοῖς,</TextUnit>
    <TextUnit id="1213" loc="1241">καὶ Ζεὺς γέλοιος ὀμνύμενος τοῖς εἰδόσιν.</TextUnit>
    <TextUnit id="1214" loc="1242">ἦ μὴν σὺ τούτων τῷ χρόνῳ δώσεις δίκην.</TextUnit>
    <TextUnit id="1215" loc="1243">ἀλλ' εἴτ' ἀποδώσεις μοι τὰ χρήματ' εἴτε μή,</TextUnit>
    <TextUnit id="1216" loc="1244">ἀπόπεμψον ἀποκρινάμενος.   ἔχε νυν ἥσυχος.</TextUnit>
    <TextUnit id="1217" loc="1245">ἐγὼ γὰρ αὐτίκ' ἀποκρινοῦμαί σοι σαφῶς.</TextUnit>
    <TextUnit id="1218" loc="1246">τί σοι δοκεῖ δράσειν;   ἀποδώσειν μοι δοκεῖ.</TextUnit>
    <TextUnit id="1219" loc="1247">ποῦ 'σθ' οὗτος ἁπαιτῶν με τἀργύριον; λέγε</TextUnit>
    <TextUnit id="1220" loc="1248">τουτὶ τί ἔστι;   τοῦθ' ὅ τι ἐστί; κάρδοπος.</TextUnit>
    <TextUnit id="1221" loc="1249">ἔπειτ' ἀπαιτεῖς τἀργύριον τοιοῦτος ὤν;</TextUnit>
    <TextUnit id="1222" loc="1250">οὐκ ἂν ἀποδοίην οὐδ' ἂν ὀβολὸν οὐδενί,</TextUnit>
    <TextUnit id="1223" loc="1251">ὅστις καλέσειε κάρδοπον τὴν καρδόπην.</TextUnit>
    <TextUnit id="1224" loc="1252">οὐκ ἄρ' ἀποδώσεις;   οὐχ ὅσον γέ μ' εἰδέναι.</TextUnit>
    <TextUnit id="1225" loc="1253">οὔκουν ἀνύσας τι θᾶττον ἀπολιταργιεῖς</TextUnit>
    <TextUnit id="1226" loc="1254">ἀπὸ τῆς θύρας;   ἄπειμι, καὶ τοῦτ' ἴσθ' ὅτι</TextUnit>
    <TextUnit id="1227" loc="1255">θήσω πρυτανεῖ' ἢ μηκέτι ζῴην ἐγώ.</TextUnit>
    <TextUnit id="1228" loc="1256">καὶ προσαπολεῖς ἄρ' αὐτὰ πρὸς ταῖς δώδεκα.</TextUnit>
    <TextUnit id="1229" loc="1257">καίτοι σε τοῦτό γ' οὐχὶ βούλομαι παθεῖν,</TextUnit>
    <TextUnit id="1230" loc="1258">ὁτιὴ 'κάλεσας εὐηθικῶς τὴν κάρδοπον.</TextUnit>
    <TextUnit id="1231" loc="1259">ἰώ μοί μοι.</TextUnit>
    <TextUnit id="1232" loc="1260">ἔα. τίς οὑτοσί ποτ' ἔσθ' ὁ θρηνῶν; οὔτι που</TextUnit>
    <TextUnit id="1233" loc="1261">τῶν Καρκίνου τις δαιμόνων ἐφθέγξατο;</TextUnit>
    <TextUnit id="1234" loc="1262">τί δ' ὅστις εἰμὶ τοῦτο βούλεσθ' εἰδέναι;</TextUnit>
    <TextUnit id="1235" loc="1263">ἀνὴρ κακοδαίμων.   κατὰ σεαυτόν νυν τρέπου.</TextUnit>
    <TextUnit id="1236" loc="1264">ὦ σκληρὲ δαῖμον, ὦ τύχαι θραυσάντυγες</TextUnit>
    <TextUnit id="1237" loc="1265">ἵππων ἐμῶν, ὦ Παλλὰς ὥς μ' ἀπώλεσας.</TextUnit>
    <TextUnit id="1238" loc="1266">τί δαί σε Τληπόλεμός ποτ' εἴργασται κακόν;</TextUnit>
    <TextUnit id="1239" loc="1267">μὴ σκῶπτέ μ' ὦ τᾶν, ἀλλά μοι τὰ χρήματα</TextUnit>
    <TextUnit id="1240" loc="1268">τὸν υἱὸν ἀποδοῦναι κέλευσον ἅλαβεν,</TextUnit>
    <TextUnit id="1241" loc="1269">ἄλλως τε μέντοι καὶ κακῶς πεπραγότι.</TextUnit>
    <TextUnit id="1242" loc="1270">τὰ ποῖα ταῦτα χρήμαθ';   ἁδανείσατο.</TextUnit>
    <TextUnit id="1243" loc="1271">κακῶς ἄρ' ὄντως εἶχες, ὥς γ' ἐμοὶ δοκεῖς.</TextUnit>
    <TextUnit id="1244" loc="1272">ἵππους ἐλαύνων ἐξέπεσον νὴ τοὺς θεούς.</TextUnit>
    <TextUnit id="1245" loc="1273">τί δῆτα ληρεῖς ὥσπερ ἀπ' ὄνου καταπεσών;</TextUnit>
    <TextUnit id="1246" loc="1274">ληρῶ, τὰ χρήματ' ἀπολαβεῖν εἰ βούλομαι;</TextUnit>
    <TextUnit id="1247" loc="1275">οὐκ ἔσθ' ὅπως σύ γ' αὐτὸς ὑγιαίνεις.   τί δαί;</TextUnit>
    <TextUnit id="1248" loc="1276">τὸν ἐγκέφαλον ὥσπερ σεσεῖσθαί μοι δοκεῖς.</TextUnit>
    <TextUnit id="1249" loc="1277">σὺ δὲ νὴ τὸν ̔Ερμῆν προσκεκλήσεσθαί γέ μοι,</TextUnit>
    <TextUnit id="1250" loc="1278">εἰ μὴ 'ποδώσεις τἀργύριον.   κάτειπέ νυν,</TextUnit>
    <TextUnit id="1251" loc="1279">πότερα νομίζεις καινὸν ἀεὶ τὸν Δία</TextUnit>
    <TextUnit id="1252" loc="1280">ὕειν ὕδωρ ἑκάστοτ', ἢ τὸν ἥλιον</TextUnit>
    <TextUnit id="1253" loc="1281">ἕλκειν κάτωθεν ταὐτὸ τοῦθ' ὕδωρ πάλιν;</TextUnit>
    <TextUnit id="1254" loc="1282">οὐκ οἶδ' ἔγωγ' ὁπότερον, οὐδέ μοι μέλει.</TextUnit>
    <TextUnit id="1255" loc="1283">πῶς οὖν ἀπολαβεῖν τἀργύριον δίκαιος εἶ,</TextUnit>
    <TextUnit id="1256" loc="1284">εἰ μηδὲν οἶσθα τῶν μετεώρων πραγμάτων;</TextUnit>
    <TextUnit id="1257" loc="1285">ἀλλ' εἰ σπανίζεις, τἀργυρίου μοι τὸν τόκον</TextUnit>
    <TextUnit id="1258" loc="1286">ἀπόδοτε:   τοῦτο δ' ἔσθ' ὁ τόκος τί θηρίον;</TextUnit>
    <TextUnit id="1259" loc="1287">τί δ' ἄλλο γ' ἢ κατὰ μῆνα καὶ καθ' ἡμέραν</TextUnit>
    <TextUnit id="1260" loc="1288">πλέον πλέον τἀργύριον ἀεὶ γίγνεται</TextUnit>
    <TextUnit id="1261" loc="1289">ὑπορρέοντος τοῦ χρόνου;   καλῶς λέγεις.</TextUnit>
    <TextUnit id="1262" loc="1290">τί δῆτα; τὴν θάλατταν ἔσθ' ὅτι πλείονα</TextUnit>
    <TextUnit id="1263" loc="1291">νυνὶ νομίζεις ἢ πρὸ τοῦ;   μὰ Δί' ἀλλ' ἴσην.</TextUnit>
    <TextUnit id="1264" loc="1292">οὐ γὰρ δίκαιον πλείον' εἶναι.   κᾆτα πῶς</TextUnit>
    <TextUnit id="1265" loc="1293">αὕτη μὲν ὦ κακόδαιμον οὐδὲν γίγνεται</TextUnit>
    <TextUnit id="1266" loc="1294">ἐπιρρεόντων τῶν ποταμῶν πλείων, σὺ δὲ</TextUnit>
    <TextUnit id="1267" loc="1295">ζητεῖς ποιῆσαι τἀργύριον πλεῖον τὸ σόν;</TextUnit>
    <TextUnit id="1268" loc="1296">οὐκ ἀποδιώξει σαυτὸν ἀπὸ τῆς οἰκίας;</TextUnit>
    <TextUnit id="1269" loc="1297">φέρε μοι τὸ κέντρον.   ταῦτ' ἐγὼ μαρτύρομαι.</TextUnit>
    <TextUnit id="1270" loc="1298">ὕπαγε. τί μέλλεις; οὐκ ἐλᾷς ὦ σαμφόρα;</TextUnit>
    <TextUnit id="1271" loc="1299">ταῦτ' οὐχ ὕβρις δῆτ' ἐστίν;   ᾄξεις; ἐπιαλῶ</TextUnit>
    <TextUnit id="1272" loc="1300">κεντῶν ὑπὸ τὸν πρωκτόν σε τὸν σειραφόρον.</TextUnit>
    <TextUnit id="1273" loc="1301">φεύγεις; ἔμελλόν ς' ἆρα κινήσειν ἐγὼ</TextUnit>
    <TextUnit id="1274" loc="1302">αὐτοῖς τροχοῖς τοῖς σοῖσι καὶ ξυνωρίσιν.</TextUnit>
    <TextUnit id="1275" loc="1303">οἷον τὸ πραγμάτων ἐρᾶν φλαύρων: ὁ γὰρ</TextUnit>
    <TextUnit id="1276" loc="1304">γέρων ὅδ' ἐρασθεὶς</TextUnit>
    <TextUnit id="1277" loc="1305">ἀποστερῆσαι βούλεται</TextUnit>
    <TextUnit id="1278" loc="1306">τὰ χρήμαθ' ἁδανείσατο:</TextUnit>
    <TextUnit id="1279" loc="1307">κοὐκ ἔσθ' ὅπως οὐ τήμερον</TextUnit>
    <TextUnit id="1280" loc="1308">λήψεταί τι πρᾶγμ', ὃ τοῦτον</TextUnit>
    <TextUnit id="1281" loc="1309">ποιήσει τὸν σοφιστὴν ἴσως,</TextUnit>
    <TextUnit id="1282" loc="1310">ἀνθ' ὧν πανουργεῖν ἤρξατ', ἐξαίφνης λαβεῖν κακόν τι.</TextUnit>
    <TextUnit id="1283" loc="1311">οἶμαι γὰρ αὐτὸν αὐτίχ' εὑρήσειν ὅπερ</TextUnit>
    <TextUnit id="1284" loc="1312">πάλαι ποτ' †ἐπεζήτει†</TextUnit>
    <TextUnit id="1285" loc="1313">εἶναι τὸν υἱὸν δεινόν οἱ</TextUnit>
    <TextUnit id="1286" loc="1314">γνώμας ἐναντίας λέγειν</TextUnit>
    <TextUnit id="1287" loc="1315">τοῖσιν δικαίοις, ὥστε νικᾶν</TextUnit>
    <TextUnit id="1288" loc="1316">ἅπαντας οἷσπερ ἂν</TextUnit>
    <TextUnit id="1289" loc="1317">ξυγγένηται, κἂν λέγῃ παμπόνηρ'.</TextUnit>
    <TextUnit id="1290" loc="1320">ἴσως δ' ἴσως βουλήσεται κἄφωνον αὐτὸν εἶναι.</TextUnit>
    <TextUnit id="1291" loc="1321">ἰοὺ ἰού.</TextUnit>
    <TextUnit id="1292" loc="1322">ὦ γείτονες καὶ ξυγγενεῖς καὶ δημόται,</TextUnit>
    <TextUnit id="1293" loc="1323">ἀμυνάθετέ μοι τυπτομένῳ πάσῃ τέχνῃ.</TextUnit>
    <TextUnit id="1294" loc="1324">οἴμοι κακοδαίμων τῆς κεφαλῆς καὶ τῆς γνάθου.</TextUnit>
    <TextUnit id="1295" loc="1325">ὦ μιαρὲ τύπτεις τὸν πατέρα;   φήμ' ὦ πάτερ.</TextUnit>
    <TextUnit id="1296" loc="1326">ὁρᾶθ' ὁμολογοῦνθ' ὅτι με τύπτει.   καὶ μάλα.</TextUnit>
    <TextUnit id="1297" loc="1327">ὦ μιαρὲ καὶ πατραλοῖα καὶ τοιχωρύχε.</TextUnit>
    <TextUnit id="1298" loc="1328">αὖθίς με ταὐτὰ ταῦτα καὶ πλείω λέγε.</TextUnit>
    <TextUnit id="1299" loc="1329">ἆρ' οἶσθ' ὅτι χαίρω πόλλ' ἀκούων καὶ κακά;</TextUnit>
    <TextUnit id="1300" loc="1330">ὦ λακκόπρωκτε.   πάττε πολλοῖς τοῖς ῥόδοις.</TextUnit>
    <TextUnit id="1301" loc="1331">τὸν πατέρα τύπτεις;   κἀποφανῶ γε νὴ Δία</TextUnit>
    <TextUnit id="1302" loc="1332">ὡς ἐν δίκῃ ς' ἔτυπτον.   ὦ μιαρώτατε,</TextUnit>
    <TextUnit id="1303" loc="1333">καὶ πῶς γένοιτ' ἂν πατέρα τύπτειν ἐν δίκῃ;</TextUnit>
    <TextUnit id="1304" loc="1334">ἔγωγ' ἀποδείξω καί σε νικήσω λέγων.</TextUnit>
    <TextUnit id="1305" loc="1335">τουτὶ σὺ νικήσεις;   πολύ γε καὶ ῥᾳδίως.</TextUnit>
    <TextUnit id="1306" loc="1336">ἑλοῦ δ' ὁπότερον τοῖν λόγοιν βούλει λέγειν.</TextUnit>
    <TextUnit id="1307" loc="1337">ποίοιν λόγοιν;   τὸν κρείττον' ἢ τὸν ἥττονα.</TextUnit>
    <TextUnit id="1308" loc="1338">ἐδιδαξάμην μέντοι σε νὴ Δί' ὦ μέλε</TextUnit>
    <TextUnit id="1309" loc="1339">τοῖσιν δικαίοις ἀντιλέγειν, εἰ ταῦτά γε</TextUnit>
    <TextUnit id="1310" loc="1340">μέλλεις ἀναπείσειν, ὡς δίκαιον καὶ καλὸν</TextUnit>
    <TextUnit id="1311" loc="1341">τὸν πατέρα τύπτεσθ' ἐστὶν ὑπὸ τῶν υἱέων.</TextUnit>
    <TextUnit id="1312" loc="1342">ἀλλ' οἴομαι μέντοι ς' ἀναπείσειν, ὥστε γε</TextUnit>
    <TextUnit id="1313" loc="1343">οὐδ' αὐτὸς ἀκροασάμενος οὐδὲν ἀντερεῖς.</TextUnit>
    <TextUnit id="1314" loc="1344">καὶ μὴν ὅ τι καὶ λέξεις ἀκοῦσαι βούλομαι.</TextUnit>
    <TextUnit id="1315" loc="1345">σὸν ἔργον ὦ πρεσβῦτα φροντίζειν ὅπῃ</TextUnit>
    <TextUnit id="1316" loc="1346">τὸν ἄνδρα κρατήσεις,</TextUnit>
    <TextUnit id="1317" loc="1347">ὡς οὗτος, εἰ μή τῳ 'πεποίθειν, οὐκ ἂν ἦν</TextUnit>
    <TextUnit id="1318" loc="1348">οὕτως ἀκόλαστος.</TextUnit>
    <TextUnit id="1319" loc="1349">ἀλλ' ἔσθ' ὅτῳ θρασύνεται: δῆλόν γε τἀνθρώπου</TextUnit>
    <TextUnit id="1320" loc="1350">'στὶ τὸ λῆμα.</TextUnit>
    <TextUnit id="1321" loc="1351">ἀλλ' ἐξ ὅτου τὸ πρῶτον ἤρξαθ' ἡ μάχη γενέσθαι,</TextUnit>
    <TextUnit id="1322" loc="1352">ἤδη λέγειν χρὴ πρὸς χορόν: πάντως δὲ τοῦτο δράσεις.</TextUnit>
    <TextUnit id="1323" loc="1353">καὶ μὴν ὅθεν γε πρῶτον ἠρξάμεσθα λοιδορεῖσθαι</TextUnit>
    <TextUnit id="1324" loc="1354">ἐγὼ φράσω: 'πειδὴ γὰρ εἱστιώμεθ', ὥσπερ ἴστε,</TextUnit>
    <TextUnit id="1325" loc="1355">πρῶτον μὲν αὐτὸν τὴν λύραν λαβόντ' ἐγὼ 'κέλευσα</TextUnit>
    <TextUnit id="1326" loc="1356">ᾆσαι Σιμωνίδου μέλος, τὸν Κριὸν ὡς ἐπέχθη.</TextUnit>
    <TextUnit id="1327" loc="1357">ὁ δ' εὐθέως ἀρχαῖον εἶν' ἔφασκε τὸ κιθαρίζειν</TextUnit>
    <TextUnit id="1328" loc="1358">ᾄδειν τε πίνονθ' ὡσπερεὶ κάχρυς γυναῖκ' ἀλοῦσαν.</TextUnit>
    <TextUnit id="1329" loc="1359">οὐ γὰρ τότ' εὐθὺς χρῆν ς' ἄρα τύπτεσθαί τε καὶ πατεῖσθαι,</TextUnit>
    <TextUnit id="1330" loc="1360">ᾄδειν κελεύονθ' ὡσπερεὶ τέττιγας ἑστιῶντα;</TextUnit>
    <TextUnit id="1331" loc="1361">τοιαῦτα μέντοι καὶ τότ' ἔλεγεν ἔνδον οἷάπερ νῦν,</TextUnit>
    <TextUnit id="1332" loc="1362">καὶ τὸν Σιμωνίδην ἔφασκ' εἶναι κακὸν ποιητήν.</TextUnit>
    <TextUnit id="1333" loc="1363">κἀγὼ μόλις μὲν ἀλλ' ὅμως ἠνεσχόμην τὸ πρῶτον:</TextUnit>
    <TextUnit id="1334" loc="1364">ἔπειτα δ' ἐκέλευς' αὐτὸν ἀλλὰ μυρρίνην λαβόντα</TextUnit>
    <TextUnit id="1335" loc="1365">τῶν Αἰσχύλου λέξαι τί μοι: κᾆθ' οὗτος εὐθὺς εἶπεν:</TextUnit>
    <TextUnit id="1336" loc="1366">“ἐγὼ γὰρ Αἰσχύλον νομίζω πρῶτον ἐν ποιηταῖς,</TextUnit>
    <TextUnit id="1337" loc="1367">ψόφου πλέων ἀξύστατον στόμφακα κρημνοποιόν;”</TextUnit>
    <TextUnit id="1338" loc="1368">κἀνταῦθα πῶς οἴεσθέ μου τὴν καρδίαν ὀρεχθεῖν;</TextUnit>
    <TextUnit id="1339" loc="1369">ὅμως δὲ τὸν θυμὸν δακὼν ἔφην, “σὺ δ' ἀλλὰ τούτων</TextUnit>
    <TextUnit id="1340" loc="1370">λέξον τι τῶν νεωτέρων, ἅττ' ἐστὶ τὰ σοφὰ ταῦτα.”</TextUnit>
    <TextUnit id="1341" loc="1371">ὁ δ' εὐθὺς ᾖς' Εὐριπίδου ῥῆσίν τιν', ὡς ἐκίνει</TextUnit>
    <TextUnit id="1342" loc="1372">ἀδελφὸς ὦλεξίκακε τὴν ὁμομητρίαν ἀδελφήν.</TextUnit>
    <TextUnit id="1343" loc="1373">κἀγὼ οὐκέτ' ἐξηνεσχόμην, ἀλλ' εὐθέως ἀράττω</TextUnit>
    <TextUnit id="1344" loc="1374">πολλοῖς κακοῖς καἰσχροῖσι: κᾆτ' ἐντεῦθεν, οἷον εἰκός,</TextUnit>
    <TextUnit id="1345" loc="1375">ἔπος πρὸς ἔπος ἠρειδόμεσθ': εἶθ' οὗτος ἐπαναπηδᾶ,</TextUnit>
    <TextUnit id="1346" loc="1376">κἄπειτ' ἔφλα με κἀσπόδει κἄπνιγε κἀπέθλιβεν.</TextUnit>
    <TextUnit id="1347" loc="1377">οὔκουν δικαίως, ὅστις οὐκ Εὐριπίδην ἐπαινεῖς</TextUnit>
    <TextUnit id="1348" loc="1378">σοφώτατον;  σοφώτατόν γ' ἐκεῖνον:ὦ — τί ς' εἴπω;</TextUnit>
    <TextUnit id="1349" loc="1379">ἀλλ' αὖθις αὖ τυπτήσομαι.  νὴ τὸν Δί' ἐν δίκῃ γ' ἄν.</TextUnit>
    <TextUnit id="1350" loc="1380">καὶ πῶς δικαίως; ὅστις ὦ 'ναίσχυντέ ς' ἐξέθρεψα,</TextUnit>
    <TextUnit id="1351" loc="1381">αἰσθανόμενός σου πάντα τραυλίζοντος, ὅ τι νοοίης.</TextUnit>
    <TextUnit id="1352" loc="1382">εἰ μέν γε βρῦν εἴποις, ἐγὼ γνοὺς ἂν πιεῖν ἐπέσχον:</TextUnit>
    <TextUnit id="1353" loc="1383">μαμμᾶν δ' ἂν αἰτήσαντος ἧκόν σοι φέρων ἂν ἄρτον:</TextUnit>
    <TextUnit id="1354" loc="1384">κακκᾶν δ' ἂν οὐκ ἔφθης φράσας, κἀγὼ λαβὼν θύραζε</TextUnit>
    <TextUnit id="1355" loc="1385">ἐξέφερον ἂν καὶ προὐσχόμην σε: σὺ δ' ἐμὲ νῦν ἀπάγχων</TextUnit>
    <TextUnit id="1356" loc="1386">βοῶντα καὶ κεκραγόθ' ὅτι</TextUnit>
    <TextUnit id="1357" loc="1387">χεζητιῴην, οὐκ ἔτλης</TextUnit>
    <TextUnit id="1358" loc="1388">ἔξω 'ξενεγκεῖν ὦ μιαρὲ</TextUnit>
    <TextUnit id="1359" loc="1389">θύραζέ μ', ἀλλὰ πνιγόμενος</TextUnit>
    <TextUnit id="1360" loc="1390">αὐτοῦ 'ποίησα κακκᾶν.</TextUnit>
    <TextUnit id="1361" loc="1391">οἶμαί γε τῶν νεωτέρων τὰς καρδίας</TextUnit>
    <TextUnit id="1362" loc="1392">πηδᾶν ὅ τι λέξει.</TextUnit>
    <TextUnit id="1363" loc="1393">εἰ γὰρ τοιαῦτά γ' οὗτος ἐξειργασμένος</TextUnit>
    <TextUnit id="1364" loc="1394">λαλῶν ἀναπείσει,</TextUnit>
    <TextUnit id="1365" loc="1395">τὸ δέρμα τῶν γεραιτέρων λάβοιμεν ἂν</TextUnit>
    <TextUnit id="1366" loc="1396">ἀλλ' οὐδ' ἐρεβίνθου.</TextUnit>
    <TextUnit id="1367" loc="1397">σὸν ἔργον ὦ καινῶν ἐπῶν κινητὰ καὶ μοχλευτὰ</TextUnit>
    <TextUnit id="1368" loc="1398">πειθώ τινα ζητεῖν, ὅπως δόξεις λέγειν δίκαια.</TextUnit>
    <TextUnit id="1369" loc="1399">ὡς ἡδὺ καινοῖς πράγμασιν καὶ δεξιοῖς ὁμιλεῖν,</TextUnit>
    <TextUnit id="1370" loc="1400">καὶ τῶν καθεστώτων νόμων ὑπερφρονεῖν δύνασθαι.</TextUnit>
    <TextUnit id="1371" loc="1401">ἐγὼ γὰρ ὅτε μὲν ἱππικῇ τὸν νοῦν μόνῃ προσεῖχον,</TextUnit>
    <TextUnit id="1372" loc="1402">οὐδ' ἂν τρί' εἰπεῖν ῥήμαθ' οἷός τ' ἦν πρὶν ἐξαμαρτεῖν:</TextUnit>
    <TextUnit id="1373" loc="1403">νυνὶ δ' ἐπειδή μ' οὑτοσὶ τούτων ἔπαυσεν αὐτός,</TextUnit>
    <TextUnit id="1374" loc="1404">γνώμαις δὲ λεπταῖς καὶ λόγοις ξύνειμι καὶ μερίμναις,</TextUnit>
    <TextUnit id="1375" loc="1405">οἶμαι διδάξειν ὡς δίκαιον τὸν πατέρα κολάζειν.</TextUnit>
    <TextUnit id="1376" loc="1406">ἵππευε τοίνυν νὴ Δί', ὡς ἔμοιγε κρεῖττόν ἐστιν</TextUnit>
    <TextUnit id="1377" loc="1407">ἵππων τρέφειν τέθριππον ἢ τυπτόμενον ἐπιτριβῆναι.</TextUnit>
    <TextUnit id="1378" loc="1408">ἐκεῖσε δ' ὅθεν ἀπέσχισάς με τοῦ λόγου μέτειμι,</TextUnit>
    <TextUnit id="1379" loc="1409">καὶ πρῶτ' ἐρήσομαί σε τουτί: παῖδά μ' ὄντ' ἔτυπτες;</TextUnit>
    <TextUnit id="1380" loc="1410">ἔγωγέ ς' εὐνοῶν τε καὶ κηδόμενος.  εἰπὲ δή μοι,</TextUnit>
    <TextUnit id="1381" loc="1411">οὐ κἀμέ σοι δίκαιόν ἐστιν εὐνοεῖν ὁμοίως</TextUnit>
    <TextUnit id="1382" loc="1412">τύπτειν τ', ἐπειδήπερ γε τοῦτ' ἐστ' εὐνοεῖν τὸ τύπτειν;</TextUnit>
    <TextUnit id="1383" loc="1413">πῶς γὰρ τὸ μὲν σὸν σῶμα χρὴ πληγῶν ἀθῷον εἶναι,</TextUnit>
    <TextUnit id="1384" loc="1414">τοὐμὸν δὲ μή; καὶ μὴν ἔφυν ἐλεύθερός γε κἀγώ.</TextUnit>
    <TextUnit id="1385" loc="1415">κλάουσι παῖδες, πατέρα δ' οὐ κλάειν δοκεῖς;</TextUnit>
    <TextUnit id="1386" loc="1416">φήσεις νομίζεσθαι σὺ παιδὸς τοῦτο τοὔργον εἶναι:</TextUnit>
    <TextUnit id="1387" loc="1417">ἐγὼ δέ γ' ἀντείποιμ' ἂν ὡς δὶς παῖδες οἱ γέροντες:</TextUnit>
    <TextUnit id="1388" loc="1418">εἰκὸς δὲ μᾶλλον τοὺς γέροντας ἢ νέους τι κλάειν,</TextUnit>
    <TextUnit id="1389" loc="1419">ὅσῳπερ ἐξαμαρτάνειν ἧττον δίκαιον αὐτούς.</TextUnit>
    <TextUnit id="1390" loc="1420">ἀλλ' οὐδαμοῦ νομίζεται τὸν πατέρα τοῦτο πάσχειν.</TextUnit>
    <TextUnit id="1391" loc="1421">οὔκουν ἀνὴρ ὁ τὸν νόμον θεὶς τοῦτον ἦν τὸ πρῶτον</TextUnit>
    <TextUnit id="1392" loc="1422">ὥσπερ σὺ κἀγώ, καὶ λέγων ἔπειθε τοὺς παλαιούς;</TextUnit>
    <TextUnit id="1393" loc="1423">ἧττόν τι δῆτ' ἔξεστι κἀμοὶ καινὸν αὖ τὸ λοιπὸν</TextUnit>
    <TextUnit id="1394" loc="1424">θεῖναι νόμον τοῖς υἱέσιν, τοὺς πατέρας ἀντιτύπτειν;</TextUnit>
    <TextUnit id="1395" loc="1425">ὅσας δὲ πληγὰς εἴχομεν πρὶν τὸν νόμον τεθῆναι,</TextUnit>
    <TextUnit id="1396" loc="1426">ἀφίεμεν, καὶ δίδομεν αὐτοῖς προῖκα συγκεκόφθαι.</TextUnit>
    <TextUnit id="1397" loc="1427">σκέψαι δὲ τοὺς ἀλεκτρυόνας καὶ τἄλλα τὰ βοτὰ ταυτί,</TextUnit>
    <TextUnit id="1398" loc="1428">ὡς τοὺς πατέρας ἀμύνεται: καίτοι τί διαφέρουσιν</TextUnit>
    <TextUnit id="1399" loc="1429">ἡμῶν ἐκεῖνοι, πλήν γ' ὅτι ψηφίσματ' οὐ γράφουσιν;</TextUnit>
    <TextUnit id="1400" loc="1430">τί δῆτ', ἐπειδὴ τοὺς ἀλεκτρυόνας ἅπαντα μιμεῖ,</TextUnit>
    <TextUnit id="1401" loc="1431">οὐκ ἐσθίεις καὶ τὴν κόπρον κἀπὶ ξύλου καθεύδεις;</TextUnit>
    <TextUnit id="1402" loc="1432">οὐ ταὐτὸν ὦ τᾶν ἐστίν, οὐδ' ἂν Σωκράτει δοκοίη.</TextUnit>
    <TextUnit id="1403" loc="1433">πρὸς ταῦτα μὴ τύπτ': εἰ δὲ μή, σαυτόν ποτ' αἰτιάσει.</TextUnit>
    <TextUnit id="1404" loc="1434">καὶ πῶς;  ἐπεὶ σὲ μὲν δίκαιός εἰμ' ἐγὼ κολάζειν,</TextUnit>
    <TextUnit id="1405" loc="1435">σὺ δ', ἢν γένηταί σοι, τὸν υἱόν.  ἢν δὲ μὴ γένηται,</TextUnit>
    <TextUnit id="1406" loc="1436">μάτην ἐμοὶ κεκλαύσεται, σὺ δ' ἐγχανὼν τεθνήξεις.</TextUnit>
    <TextUnit id="1407" loc="1437">ἐμοὶ μὲν ὦνδρες ἥλικες δοκεῖ λέγειν δίκαια:</TextUnit>
    <TextUnit id="1408" loc="1438">κἄμοιγε συγχωρεῖν δοκεῖ τούτοισι τἀπιεικῆ.</TextUnit>
    <TextUnit id="1409" loc="1439">κλάειν γὰρ ἡμᾶς εἰκός ἐστ', ἢν μὴ δίκαια δρῶμεν.</TextUnit>
    <TextUnit id="1410" loc="1440">σκέψαι δὲ χἀτέραν ἔτι γνώμην.  ἀπὸ γὰρ</TextUnit>
    <TextUnit id="1411" loc="1441">καὶ μὴν ἴσως γ' οὐκ ἀχθέσει παθὼν ἃ νῦν πέπονθας.</TextUnit>
    <TextUnit id="1412" loc="1442">πῶς δή; δίδαξον γὰρ τί μ' ἐκ τούτων ἐπωφελήσεις.</TextUnit>
    <TextUnit id="1413" loc="1443">τὴν μητέρ' ὥσπερ καὶ σὲ τυπτήσω.  τί φῄς, τί φῂς σύ;</TextUnit>
    <TextUnit id="1414" loc="1444">τοῦθ' ἕτερον αὖ μεῖζον κακόν.  τί δ' ἢν ἔχων τὸν ἥττω</TextUnit>
    <TextUnit id="1415" loc="1445">λόγον σε νικήσω λέγων</TextUnit>
    <TextUnit id="1416" loc="1446">τὴν μητέρ' ὡς τύπτειν χρεών;</TextUnit>
    <TextUnit id="1417" loc="1447">τί δ' ἄλλο γ' ἢν ταυτὶ ποιῇς,</TextUnit>
    <TextUnit id="1418" loc="1448">οὐδέν σε κωλύσει σεαυτὸν</TextUnit>
    <TextUnit id="1419" loc="1449">ἐμβαλεῖν ἐς τὸ βάραθρον</TextUnit>
    <TextUnit id="1420" loc="1450">μετὰ Σωκράτους</TextUnit>
    <TextUnit id="1421" loc="1451">καὶ τὸν λόγον τὸν ἥττω.</TextUnit>
    <TextUnit id="1422" loc="1452">ταυτὶ δι' ὑμᾶς ὦ Νεθέλαι πέπονθ' ἐγώ,</TextUnit>
    <TextUnit id="1423" loc="1453">ὑμῖν ἀναθεὶς ἅπαντα τἀμὰ πράγματα.</TextUnit>
    <TextUnit id="1424" loc="1454">αὐτὸς μὲν οὖν σαυτῷ σὺ τούτων αἴτιος,</TextUnit>
    <TextUnit id="1425" loc="1455">στρέψας σεαυτὸν ἐς πονηρὰ πράγματα.</TextUnit>
    <TextUnit id="1426" loc="1456">τί δῆτα ταῦτ' οὔ μοι τότ' ἠγορεύετε,</TextUnit>
    <TextUnit id="1427" loc="1457">ἀλλ' ἄνδρ' ἄγροικον καὶ γέροντ' ἐπῄρετε;</TextUnit>
    <TextUnit id="1428" loc="1458">ἡμεῖς ποιοῦμεν ταῦθ' ἑκάστοθ' ὅταν τινὰ</TextUnit>
    <TextUnit id="1429" loc="1459">γνῶμεν πονηρῶν ὄντ' ἐραστὴν πραγμάτων,</TextUnit>
    <TextUnit id="1430" loc="1460">ἕως ἂν αὐτὸν ἐμβάλωμεν ἐς κακόν,</TextUnit>
    <TextUnit id="1431" loc="1461">ὅπως ἂν εἰδῇ τοὺς θεοὺς δεδοικέναι.</TextUnit>
    <TextUnit id="1432" loc="1462">ὤμοι πονηρά γ' ὦ Νεφέλαι, δίκαια δέ.</TextUnit>
    <TextUnit id="1433" loc="1463">οὐ γάρ μ' ἐχρῆν τὰ χρήμαθ' ἁδανεισάμην</TextUnit>
    <TextUnit id="1434" loc="1464">ἀποστερεῖν. νῦν οὖν ὅπως ὦ φίλτατε</TextUnit>
    <TextUnit id="1435" loc="1465">τὸν Χαιρεφῶντα τὸν μιαρὸν καὶ Σωκράτη</TextUnit>
    <TextUnit id="1436" loc="1466">ἀπολεῖς μετ' ἐμοῦ 'λθών, οἳ σὲ κἄμ' ἐξηπάτων.</TextUnit>
    <TextUnit id="1437" loc="1467">ἀλλ' οὐκ ἂν ἀδικήσαιμι τοὺς διδασκάλους.</TextUnit>
    <TextUnit id="1438" loc="1468">ναὶ ναὶ καταιδέσθητι πατρῷον Δία.</TextUnit>
    <TextUnit id="1439" loc="1469">ἰδού γε Δία πατρῷον: ὡς ἀρχαῖος εἶ.</TextUnit>
    <TextUnit id="1440" loc="1470">Ζεὺς γάρ τις ἔστιν;   ἔστιν.   οὐκ ἔστ', οὔκ, ἐπεὶ</TextUnit>
    <TextUnit id="1441" loc="1471">Δῖνος βασιλεύει τὸν Δί' ἐξεληλακώς.</TextUnit>
    <TextUnit id="1442" loc="1472">οὐκ ἐξελήλακ', ἀλλ' ἐγὼ τοῦτ' ᾠόμην</TextUnit>
    <TextUnit id="1443" loc="1473">διὰ τουτονὶ τὸν δῖνον. οἴμοι δείλαιος</TextUnit>
    <TextUnit id="1444" loc="1474">ὅτε καὶ σὲ χυτρεοῦν ὄντα θεὸν ἡγησάμην.</TextUnit>
    <TextUnit id="1445" loc="1475">ἐνταῦθα σαυτῷ παραφρόνει καὶ φληνάφα.</TextUnit>
    <TextUnit id="1446" loc="1476">οἴμοι παρανοίας: ὡς ἐμαινόμην ἄρα,</TextUnit>
    <TextUnit id="1447" loc="1477">ὅτ' ἐξέβαλλον τοὺς θεοὺς διὰ Σωκράτη.</TextUnit>
    <TextUnit id="1448" loc="1478">ἀλλ' ὦ φίλ' ̔Ερμῆ μηδαμῶς θύμαινέ μοι</TextUnit>
    <TextUnit id="1449" loc="1479">μηδέ μ' ἐπιτρίψῃς, ἀλλὰ συγγνώμην ἔχε</TextUnit>
    <TextUnit id="1450" loc="1480">ἐμοῦ παρανοήσαντος ἀδολεσχίᾳ:</TextUnit>
    <TextUnit id="1451" loc="1481">καί μοι γενοῦ ξύμβουλος, εἴτ' αὐτοὺς γραφὴν</TextUnit>
    <TextUnit id="1452" loc="1482">διωκάθω γραψάμενος εἴθ' ὅ τι σοι δοκεῖ.</TextUnit>
    <TextUnit id="1453" loc="1483">ὀρθῶς παραινεῖς οὐκ ἐῶν δικορραφεῖν,</TextUnit>
    <TextUnit id="1454" loc="1484">ἀλλ' ὡς τάχιστ' ἐμπιμπράναι τὴν οἰκίαν</TextUnit>
    <TextUnit id="1455" loc="1485">τῶν ἀδολεσχῶν. δεῦρο δεῦρ' ὦ Ξανθία,</TextUnit>
    <TextUnit id="1456" loc="1486">κλίμακα λαβὼν ἔξελθε καὶ σμινύην φέρων,</TextUnit>
    <TextUnit id="1457" loc="1487">κἄπειτ' ἐπαναβὰς ἐπὶ τὸ φροντιστήριον</TextUnit>
    <TextUnit id="1458" loc="1488">τὸ τέγος κατάσκαπτ', εἰ φιλεῖς τὸν δεσπότην,</TextUnit>
    <TextUnit id="1459" loc="1489">ἕως ἂν αὐτοῖς ἐμβάλῃς τὴν οἰκίαν:</TextUnit>
    <TextUnit id="1460" loc="1490">ἐμοὶ δὲ δᾷδ' ἐνεγκάτω τις ἡμμένην,</TextUnit>
    <TextUnit id="1461" loc="1491">κἀγώ τιν' αὐτῶν τήμερον δοῦναι δίκην</TextUnit>
    <TextUnit id="1462" loc="1492">ἐμοὶ ποιήσω, κεἰ σφόδρ' εἴς' ἀλαζόνες.</TextUnit>
    <TextUnit id="1463" loc="1493">ἰοὺ ἰού.</TextUnit>
    <TextUnit id="1464" loc="1494">σὸν ἔργον ὦ δᾲς ἱέναι πολλὴν φλόγα.</TextUnit>
    <TextUnit id="1465" loc="1495">ἄνθρωπε, τί ποιεῖς;   ὅ τι ποιῶ; τί δ' ἄλλο γ' ἢ</TextUnit>
    <TextUnit id="1466" loc="1496">διαλεπτολογοῦμαι ταῖς δοκοῖς τῆς οἰκίας;</TextUnit>
    <TextUnit id="1467" loc="1497">οἴμοι τίς ἡμῶν πυρπολεῖ τὴν οἰκίαν;</TextUnit>
    <TextUnit id="1468" loc="1498">ἐκεῖνος οὗπερ θοἰμάτιον εἰλήφατε.</TextUnit>
    <TextUnit id="1469" loc="1499">ἀπολεῖς ἀπολεῖς.   τοῦτ' αὐτὸ γὰρ καὶ βούλομαι,</TextUnit>
    <TextUnit id="1470" loc="1500">ἢν ἡ σμινύη μοι μὴ προδῷ τὰς ἐλπίδας,</TextUnit>
    <TextUnit id="1471" loc="1501">ἢ 'γὼ πρότερόν πως ἐκτραχηλισθῶ πεσών.</TextUnit>
    <TextUnit id="1472" loc="1502">οὗτος τί ποιεῖς ἐτεὸν οὑπὶ τοῦ τέγους;</TextUnit>
    <TextUnit id="1473" loc="1503">ἀεροβατῶ καὶ περιφρονῶ τὸν ἥλιον.</TextUnit>
    <TextUnit id="1474" loc="1504">οἴμοι τάλας δείλαιος ἀποπνιγήσομαι.</TextUnit>
    <TextUnit id="1475" loc="1505">ἐγὼ δὲ κακοδαίμων γε κατακαυθήσομαι.</TextUnit>
    <TextUnit id="1476" loc="1506">τί γὰρ μαθόντες τοὺς θεοὺς ὑβρίζετε,</TextUnit>
    <TextUnit id="1477" loc="1507">καὶ τῆς σελήνης ἐσκοπεῖσθε τὴν ἕδραν;</TextUnit>
    <TextUnit id="1478" loc="1508">δίωκε βάλλε παῖε, πολλῶν οὕνεκα,</TextUnit>
    <TextUnit id="1479" loc="1509">μάλιστα δ' εἰδὼς τοὺς θεοὺς ὡς ἠδίκουν.</TextUnit>
    <TextUnit id="1480" loc="1510">ἡγεῖσθ' ἔξω: κεχόρευται γὰρ μετρίως τό γε τήμερον ἡμῖν.</TextUnit>
  </Text>
</TessDocument>
