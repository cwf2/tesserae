<?xml version="1.0" encoding="UTF-8"?>
<TessDocument id="euripides.heracles">
  <Metadata>
    <Author>euripides</Author>
    <Display>Heracles</Display>
    <Abbr>eur. her.</Abbr>
    <Lang>grc</Lang>
    <Prose>0</Prose>
    <PrintSource>Gilbert Murray, Euripidis Fabulae, vol. 2. Oxford: Clarendon Press, Oxford, 1913.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0101</DigitalSourceURL>
    <AddedBy>Tony R. Waleszczak &amp; Jessica Micceri</AddedBy>
    <URI>urn:cts:greekLit:tlg0006.tlg009.perseus-grc1</URI>
  </Metadata>
  <Text>
    <TextUnit id="0" loc="1">Τίς τὸν Διὸς σύλλεκτρον οὐκ οἶδεν βροτῶν,</TextUnit>
    <TextUnit id="1" loc="2">̓Αργεῖον ̓Αμφιτρύων', ὃν ̓Αλκαῖός ποτε</TextUnit>
    <TextUnit id="2" loc="3">ἔτιχθ' ὁ Περσέως, πατέρα τόνδ' ̔Ηρακλέους;</TextUnit>
    <TextUnit id="3" loc="4">ὃς τάσδε Θήβας ἔσχον, ἔνθ' ὁ γηγενὴς</TextUnit>
    <TextUnit id="4" loc="5">σπαρτῶν στάχυς ἔβλαστεν, ὧν γένους ̓́Αρης</TextUnit>
    <TextUnit id="5" loc="6">ἔσως' ἀριθμὸν ὀλίγον, οἳ Κάδμου πόλιν</TextUnit>
    <TextUnit id="6" loc="7">τεκνοῦσι παίδων παισίν. ἔνθεν ἐξέφυ</TextUnit>
    <TextUnit id="7" loc="8">Κρέων Μενοικέως παῖς, ἄναξ τῆσδε χθονός.</TextUnit>
    <TextUnit id="8" loc="9">Κρέων δὲ Μεγάρας τῆσδε γίγνεται πατήρ,</TextUnit>
    <TextUnit id="9" loc="10">ἣν πάντες ὑμεναίοισι Καδμεῖοί ποτε</TextUnit>
    <TextUnit id="10" loc="11">λωτῷ συνηλάλαξαν, ἡνίκ' εἰς ἐμοὺς</TextUnit>
    <TextUnit id="11" loc="12">δόμους ὁ κλεινὸς ̔Ηρακλῆς νιν ἤγετο.</TextUnit>
    <TextUnit id="12" loc="13">λιπὼν δὲ Θήβας, οὗ κατῳκίσθην ἐγώ,</TextUnit>
    <TextUnit id="13" loc="14">Μεγάραν τε τήνδε πενθερούς τε παῖς ἐμὸς</TextUnit>
    <TextUnit id="14" loc="15">̓Αργεῖα τείχη καὶ Κυκλωπίαν πόλιν</TextUnit>
    <TextUnit id="15" loc="16">ὠρέξατ' οἰκεῖν, ἣν ἐγὼ φεύγω κτανὼν</TextUnit>
    <TextUnit id="16" loc="17">̓Ηλεκτρύωνα: συμφορὰς δὲ τὰς ἐμὰς</TextUnit>
    <TextUnit id="17" loc="18">ἐξευμαρίζων καὶ πάτραν οἰκεῖν θέλων,</TextUnit>
    <TextUnit id="18" loc="19">καθόδου δίδωσι μισθὸν Εὐρυσθεῖ μέγαν,</TextUnit>
    <TextUnit id="19" loc="20">ἐξημερῶσαι γαῖαν, εἴθ' ̔́Ηρας ὕπο</TextUnit>
    <TextUnit id="20" loc="21">κέντροις δαμασθεὶς εἴτε τοῦ χρεὼν μέτα.</TextUnit>
    <TextUnit id="21" loc="22">καὶ τοὺς μὲν ἄλλους ἐξεμόχθησεν πόνους,</TextUnit>
    <TextUnit id="22" loc="23">τὸ λοίσθιον δὲ Ταινάρου διὰ στόμα</TextUnit>
    <TextUnit id="23" loc="24">βέβηκ' ἐς ̔́Αιδου, τὸν τρισώματον κύνα</TextUnit>
    <TextUnit id="24" loc="25">ἐς φῶς ἀνάξων, ἔνθεν οὐχ ἥκει πάλιν.</TextUnit>
    <TextUnit id="25" loc="26">γέρων δὲ δή τις ἔστι Καδμείων λόγος</TextUnit>
    <TextUnit id="26" loc="27">ὡς ἦν πάρος Δίρκης τις εὐνήτωρ Λύκος</TextUnit>
    <TextUnit id="27" loc="28">τὴν ἑπτάπυργον τήνδε δεσπόζων πόλιν,</TextUnit>
    <TextUnit id="28" loc="29">τὼ λευκοπώλω πρὶν τυραννῆσαι χθονὸς</TextUnit>
    <TextUnit id="29" loc="30">̓Αμφίον' ἠδὲ Ζῆθον, ἐκγόνω Διός.</TextUnit>
    <TextUnit id="30" loc="31">οὗ ταὐτὸν ὄνομα παῖς πατρὸς κεκλημένος,</TextUnit>
    <TextUnit id="31" loc="32">Καδμεῖος οὐκ ὤν, ἀλλ' ἀπ' Εὐβοίας μολών,</TextUnit>
    <TextUnit id="32" loc="33">κτείνει Κρέοντα καὶ κτανὼν ἄρχει χθονός,</TextUnit>
    <TextUnit id="33" loc="34">στάσει νοσοῦσαν τήνδ' ἐπεσπεσὼν πόλιν.</TextUnit>
    <TextUnit id="34" loc="35">ἡμῖν δὲ κῆδος ἐς Κρέοντ' ἀνημμένον</TextUnit>
    <TextUnit id="35" loc="36">κακὸν μέγιστον, ὡς ἔοικε, γίγνεται.</TextUnit>
    <TextUnit id="36" loc="37">τοὐμοῦ γὰρ ὄντος παιδὸς ἐν μυχοῖς χθονὸς</TextUnit>
    <TextUnit id="37" loc="38">ὁ καινὸς οὗτος τῆσδε γῆς ἄρχων Λύκος</TextUnit>
    <TextUnit id="38" loc="39">τοὺς ̔Ηρακλείους παῖδας ἐξελεῖν θέλει</TextUnit>
    <TextUnit id="39" loc="40">κτανὼν δάμαρτά θ', ὡς φόνῳ σβέσῃ φόνον,</TextUnit>
    <TextUnit id="40" loc="41">κἄμ' — εἴ τι δὴ χρὴ κἄμ' ἐν ἀνδράσιν λέγειν</TextUnit>
    <TextUnit id="41" loc="42">γέροντ' ἀχρεῖον — μή ποθ' οἵδ' ἠνδρωμένοι</TextUnit>
    <TextUnit id="42" loc="43">μήτρωσιν ἐκπράξωσιν αἵματος δίκην.</TextUnit>
    <TextUnit id="43" loc="44">ἐγὼ δέ — λείπει γάρ με τοῖσδ' ἐν δώμασιν</TextUnit>
    <TextUnit id="44" loc="45">τροφὸν τέκνων οἰκουρόν, ἡνίκα χθονὸς</TextUnit>
    <TextUnit id="45" loc="46">μέλαιναν ὄρφνην εἰσέβαινε, παῖς ἐμός —</TextUnit>
    <TextUnit id="46" loc="47">σὺν μητρί, τέκνα μὴ θάνως' ̔Ηρακλέους,</TextUnit>
    <TextUnit id="47" loc="48">βωμὸν καθίζω τόνδε σωτῆρος Διός,</TextUnit>
    <TextUnit id="48" loc="49">ὃν καλλινίκου δορὸς ἄγαλμ' ἱδρύσατο</TextUnit>
    <TextUnit id="49" loc="50">Μινύας κρατήσας οὑμὸς εὐγενὴς τόκος.</TextUnit>
    <TextUnit id="50" loc="51">πάντων δὲ χρεῖοι τάσδ' ἕδρας φυλάσσομεν,</TextUnit>
    <TextUnit id="51" loc="52">σίτων ποτῶν ἐσθῆτος, ἀστρώτῳ πέδῳ</TextUnit>
    <TextUnit id="52" loc="53">πλευρὰς τιθέντες: ἐκ γὰρ ἐσφραγισμένοι</TextUnit>
    <TextUnit id="53" loc="54">δόμων καθήμεθ' ἀπορίᾳ σωτηρίας.</TextUnit>
    <TextUnit id="54" loc="55">φίλων δὲ τοὺς μὲν οὐ σαφεῖς ὁρῶ φίλους,</TextUnit>
    <TextUnit id="55" loc="56">οἳ δ' ὄντες ὀρθῶς ἀδύνατοι προσωφελεῖν.</TextUnit>
    <TextUnit id="56" loc="57">τοιοῦτον ἀνθρώποισιν ἡ δυσπραξία:</TextUnit>
    <TextUnit id="57" loc="58">ἧς μήποθ' ὅστις καὶ μέσως εὔνους ἐμοὶ</TextUnit>
    <TextUnit id="58" loc="59">τύχοι, φίλων ἔλεγχον ἀψευδέστατον.</TextUnit>
    <TextUnit id="59" loc="60">ὦ πρέσβυ, Ταφίων ὅς ποτ' ἐξεῖλες πόλιν</TextUnit>
    <TextUnit id="60" loc="61">στρατηλατήσας κλεινὰ Καδμείων δορός,</TextUnit>
    <TextUnit id="61" loc="62">ὡς οὐδὲν ἀνθρώποισι τῶν θείων σαφές.</TextUnit>
    <TextUnit id="62" loc="63">ἐγὼ γὰρ οὔτ' ἐς πατέρ' ἀπηλάθην τύχης,</TextUnit>
    <TextUnit id="63" loc="64">ὃς οὕνεκ' ὄλβου μέγας ἐκομπάσθη ποτέ,</TextUnit>
    <TextUnit id="64" loc="65">ἔχων τυραννίδ', ἧς μακραὶ λόγχαι πέρι</TextUnit>
    <TextUnit id="65" loc="66">πηδῶς' ἔρωτι σώματ' εἰς εὐδαίμονα,</TextUnit>
    <TextUnit id="66" loc="67">ἔχων δὲ τέκνα: κἄμ' ἔδωκε παιδὶ σῷ</TextUnit>
    <TextUnit id="67" loc="68">ἐπίσημον εὐνὴν ̔Ηρακλεῖ συνοικίσας.</TextUnit>
    <TextUnit id="68" loc="69">καὶ νῦν ἐκεῖνα μὲν θανόντ' ἀνέπτατο,</TextUnit>
    <TextUnit id="69" loc="70">ἐγὼ δὲ καὶ σὺ μέλλομεν θνῄσκειν, γέρον,</TextUnit>
    <TextUnit id="70" loc="71">οἵ θ' ̔Ηράκλειοι παῖδες, οὓς ὑπὸ πτεροῖς</TextUnit>
    <TextUnit id="71" loc="72">σῴζω νεοσσοὺς ὄρνις ὣς ὑφειμένη.</TextUnit>
    <TextUnit id="72" loc="73">οἳ δ' εἰς ἔλεγχον ἄλλος ἄλλοθεν πίτνων,</TextUnit>
    <TextUnit id="73" loc="74">̓͂Ω μῆτερ, αὐδᾷ, ποῖ πατὴρ ἄπεστι γῆς;</TextUnit>
    <TextUnit id="74" loc="75">τί δρᾷ, πόθ' ἥξει; τῷ νέῳ δ' ἐσφαλμένοι</TextUnit>
    <TextUnit id="75" loc="76">ζητοῦσι τὸν τεκόντ': ἐγὼ δὲ διαφέρω</TextUnit>
    <TextUnit id="76" loc="77">λόγοισι, μυθεύουσα. θαυμάζων δ' ὅταν</TextUnit>
    <TextUnit id="77" loc="78">πύλαι ψοφῶσι, πᾶς ἀνίστησιν πόδα,</TextUnit>
    <TextUnit id="78" loc="79">ὡς πρὸς πατρῷον προσπεσούμενοι γόνυ.</TextUnit>
    <TextUnit id="79" loc="80">νῦν οὖν τίν' ἐλπίδ' ἢ πέδον σωτηρίας</TextUnit>
    <TextUnit id="80" loc="81">ἐξευμαρίζῃ, πρέσβυ; πρὸς σὲ γὰρ βλέπω.</TextUnit>
    <TextUnit id="81" loc="82">ὡς οὔτε γαίας ὅρι' ἂν ἐκβαῖμεν λάθρᾳ:</TextUnit>
    <TextUnit id="82" loc="83">φυλακαὶ γὰρ ἡμῶν κρείσσονες κατ' ἐξόδους:</TextUnit>
    <TextUnit id="83" loc="84">οὔτ' ἐν φίλοισιν ἐλπίδες σωτηρίας</TextUnit>
    <TextUnit id="84" loc="85">ἔτ' εἰσὶν ἡμῖν. ἥντιν' οὖν γνώμην ἔχεις</TextUnit>
    <TextUnit id="85" loc="86">λέγ' ἐς τὸ κοινόν, μὴ θανεῖν ἕτοιμον ᾖ.</TextUnit>
    <TextUnit id="86" loc="88">ὦ θύγατερ, οὔτοι ῥᾴδιον τὰ τοιάδε</TextUnit>
    <TextUnit id="87" loc="89">φαύλως παραινεῖν, σπουδάσαντ' ἄνευ πόνου:</TextUnit>
    <TextUnit id="88" loc="87">χρόνον δὲ μηκύνωμεν ὄντες ἀσθενεῖς.</TextUnit>
    <TextUnit id="89" loc="90">λύπης τι προσδεῖς ἢ φιλεῖς οὕτω φάος;</TextUnit>
    <TextUnit id="90" loc="91">καὶ τῷδε χαίρω καὶ φιλῶ τὰς ἐλπίδας.</TextUnit>
    <TextUnit id="91" loc="92">κἀγώ: δοκεῖν δὲ τἀδόκητ' οὐ χρή, γέρον.</TextUnit>
    <TextUnit id="92" loc="93">ἐν ταῖς ἀναβολαῖς τῶν κακῶν ἔνεστ' ἄκη.</TextUnit>
    <TextUnit id="93" loc="94">ὁ δ' ἐν μέσῳ με λυπρὸς ὢν δάκνει χρόνος.</TextUnit>
    <TextUnit id="94" loc="95">ἔτ' ἂν γένοιτ', ὦ θύγατερ, οὔριος δρόμος</TextUnit>
    <TextUnit id="95" loc="96">ἐκ τῶν παρόντων τῶνδ' ἐμοὶ καὶ σοὶ κακῶν,</TextUnit>
    <TextUnit id="96" loc="97">ἔλθοι τ' ἔτ' ἂν παῖς οὑμός, εὐνήτωρ δὲ σός.</TextUnit>
    <TextUnit id="97" loc="98">ἀλλ' ἡσύχαζε καὶ δακρυρρόους τέκνων</TextUnit>
    <TextUnit id="98" loc="99">πηγὰς ἀφαίρει καὶ παρευκήλει λόγοις,</TextUnit>
    <TextUnit id="99" loc="100">κλέπτουσα μύθοις ἀθλίους κλοπὰς ὅμως.</TextUnit>
    <TextUnit id="100" loc="101">κάμνουσι γάρ τοι καὶ βροτῶν αἱ συμφοραί,</TextUnit>
    <TextUnit id="101" loc="102">καὶ πνεύματ' ἀνέμων οὐκ ἀεὶ ῥώμην ἔχει:</TextUnit>
    <TextUnit id="102" loc="103">οἵ τ' εὐτυχοῦντες διὰ τέλους οὐκ εὐτυχεῖς.</TextUnit>
    <TextUnit id="103" loc="104">ἐξίσταται γὰρ πάντ' ἀπ' ἀλλήλων δίχα.</TextUnit>
    <TextUnit id="104" loc="105">οὗτος δ' ἀνὴρ ἄριστος ὅστις ἐλπίσι</TextUnit>
    <TextUnit id="105" loc="106">πέποιθεν αἰεί: τὸ δ' ἀπορεῖν ἀνδρὸς κακοῦ.</TextUnit>
    <TextUnit id="106" loc="107">ὑπώροφα μέλαθρα καὶ</TextUnit>
    <TextUnit id="107" loc="108">γεραιὰ δέμνι', ἀμφὶ βάκτροις</TextUnit>
    <TextUnit id="108" loc="109">ἔρεισμα θέμενος, ἐστάλην</TextUnit>
    <TextUnit id="109" loc="110">ἰηλέμων γόων ἀοι-</TextUnit>
    <TextUnit id="110" loc="111">δὸς ὥστε πολιὸς ὄρνις,</TextUnit>
    <TextUnit id="111" loc="112">ἔπεα μόνον καὶ δόκη-</TextUnit>
    <TextUnit id="112" loc="113">μα νυκτερωπὸν ἐννύχων ὀνείρων,</TextUnit>
    <TextUnit id="113" loc="114">τρομερὰ μέν, ἀλλ' ὅμως πρόθυμ'.</TextUnit>
    <TextUnit id="114" loc="115">ὦ τέκεα, τέκεα πατρὸς ἀπάτορ',</TextUnit>
    <TextUnit id="115" loc="115">ὦ γεραιὲ σύ τε τάλαινα μᾶ-</TextUnit>
    <TextUnit id="116" loc="116">τερ, ἃ τὸν ̓Αίδα δόμοις</TextUnit>
    <TextUnit id="117" loc="117">πόσιν ἀναστενάζεις.</TextUnit>
    <TextUnit id="118" loc="118">μὴ προκάμητε πόδα βαρύ τε</TextUnit>
    <TextUnit id="119" loc="120">κῶλον ὥστε πρὸς πετραῖον</TextUnit>
    <TextUnit id="120" loc="121">λέπας † ζυγηφόρον πῶλον</TextUnit>
    <TextUnit id="121" loc="122">ἀνέντες ὡς βάρος φέρον</TextUnit>
    <TextUnit id="122" loc="123">τροχηλάτοιο πώλου †.</TextUnit>
    <TextUnit id="123" loc="124">λαβοῦ χερῶν καὶ πέπλων,</TextUnit>
    <TextUnit id="124" loc="125">ὅτου λέλοιπε ποδὸς ἀμαυρὸν ἴχνος:</TextUnit>
    <TextUnit id="125" loc="125">γέρων γέροντα παρακόμιζ',</TextUnit>
    <TextUnit id="126" loc="127">ᾧ ξύνοπλα δόρατα νέα νέῳ</TextUnit>
    <TextUnit id="127" loc="126">τὸ πάρος ἐν ἡλίκων πόνοις</TextUnit>
    <TextUnit id="128" loc="128">ξυνῆν ποτ', εὐκλεεστάτας</TextUnit>
    <TextUnit id="129" loc="129">πατρίδος οὐκ ὀνείδη.</TextUnit>
    <TextUnit id="130" loc="130">ἴδετε, πατέρος ὡς γορ-</TextUnit>
    <TextUnit id="131" loc="131">γῶπες αἵδε προσφερεῖς</TextUnit>
    <TextUnit id="132" loc="132">ὀμμάτων αὐγαί,</TextUnit>
    <TextUnit id="133" loc="133">τὸ δὲ κακοτυχὲς οὐ λέλοιπεν ἐκ τέκνων</TextUnit>
    <TextUnit id="134" loc="134">οὐδ' ἀποίχεται χάρις.</TextUnit>
    <TextUnit id="135" loc="135">̔Ελλὰς ὦ ξυμμάχους</TextUnit>
    <TextUnit id="136" loc="136">οἵους οἵους ὀλέσα-</TextUnit>
    <TextUnit id="137" loc="137">σα τούσδ' ἀποστερήσῃ.</TextUnit>
    <TextUnit id="138" loc="138">ἀλλ' εἰσορῶ γὰρ τῆσδε κοίρανον χθονὸς</TextUnit>
    <TextUnit id="139" loc="139">Λύκον περῶντα τῶνδε δωμάτων πέλας.</TextUnit>
    <TextUnit id="140" loc="140">τὸν ̔Ηράκλειον πατέρα καὶ ξυνάορον,</TextUnit>
    <TextUnit id="141" loc="141">εἰ χρή μ', ἐρωτῶ: χρὴ δ', ἐπεί γε δεσπότης</TextUnit>
    <TextUnit id="142" loc="142">ὑμῶν καθέστηχ', ἱστορεῖν ἃ βούλομαι.</TextUnit>
    <TextUnit id="143" loc="143">τίν' ἐς χρόνον ζητεῖτε μηκῦναι βίον;</TextUnit>
    <TextUnit id="144" loc="144">τίν' ἐλπίδ' ἀλκήν τ' εἰσορᾶτε μὴ θανεῖν;</TextUnit>
    <TextUnit id="145" loc="145">ἢ τὸν παρ' ̔́Αιδῃ πατέρα τῶνδε κείμενον</TextUnit>
    <TextUnit id="146" loc="146">πιστεύεθ' ἥξειν; ὡς ὑπὲρ τὴν ἀξίαν</TextUnit>
    <TextUnit id="147" loc="147">τὸ πένθος αἴρεσθ', εἰ θανεῖν ὑμᾶς χρεών,</TextUnit>
    <TextUnit id="148" loc="148">σὺ μὲν καθ' ̔Ελλάδ' ἐκβαλὼν κόμπους κενούς,</TextUnit>
    <TextUnit id="149" loc="149">ὡς σύγγαμός σοι Ζεὺς τέκνου τε κοινεών,</TextUnit>
    <TextUnit id="150" loc="150">σὺ δ' ὡς ἀρίστου φωτὸς ἐκλήθης δάμαρ.</TextUnit>
    <TextUnit id="151" loc="151">τί δὴ τὸ σεμνὸν σῷ κατείργασται πόσει,</TextUnit>
    <TextUnit id="152" loc="152">ὕδραν ἕλειον εἰ διώλεσε κτανὼν</TextUnit>
    <TextUnit id="153" loc="153">ἢ τὸν Νέμειον θῆρα; ὃν ἐν βρόχοις ἑλὼν</TextUnit>
    <TextUnit id="154" loc="154">βραχίονός φης' ἀγχόναισιν ἐξελεῖν.</TextUnit>
    <TextUnit id="155" loc="155">τοῖσδ' ἐξαγωνίζεσθε; τῶνδ' ἄρ' οὕνεκα</TextUnit>
    <TextUnit id="156" loc="156">τοὺς ̔Ηρακλείους παῖδας οὐ θνῄσκειν χρεών;</TextUnit>
    <TextUnit id="157" loc="157">ὃς ἔσχε δόξαν οὐδὲν ὢν εὐψυχίας</TextUnit>
    <TextUnit id="158" loc="158">θηρῶν ἐν αἰχμῇ, τἄλλα δ' οὐδὲν ἄλκιμος,</TextUnit>
    <TextUnit id="159" loc="159">ὃς οὔποτ' ἀσπίδ' ἔσχε πρὸς λαιᾷ χερὶ</TextUnit>
    <TextUnit id="160" loc="160">οὐδ' ἦλθε λόγχης ἐγγύς, ἀλλὰ τόξ' ἔχων,</TextUnit>
    <TextUnit id="161" loc="161">κάκιστον ὅπλον, τῇ φυγῇ πρόχειρος ἦν.</TextUnit>
    <TextUnit id="162" loc="162">ἀνδρὸς δ' ἔλεγχος οὐχὶ τόξ' εὐψυχίας,</TextUnit>
    <TextUnit id="163" loc="163">ἀλλ' ὃς μένων βλέπει τε κἀντιδέρκεται</TextUnit>
    <TextUnit id="164" loc="164">δορὸς ταχεῖαν ἄλοκα τάξιν ἐμβεβώς.</TextUnit>
    <TextUnit id="165" loc="165">ἔχει δὲ τοὐμὸν οὐκ ἀναίδειαν, γέρον,</TextUnit>
    <TextUnit id="166" loc="166">ἀλλ' εὐλάβειαν: οἶδα γὰρ κατακτανὼν</TextUnit>
    <TextUnit id="167" loc="167">Κρέοντα πατέρα τῆσδε καὶ θρόνους ἔχων.</TextUnit>
    <TextUnit id="168" loc="168">οὔκουν τραφέντων τῶνδε τιμωροὺς ἐμοὺς</TextUnit>
    <TextUnit id="169" loc="169">χρῄζω λιπέσθαι τῶν δεδραμένων δίκην.</TextUnit>
    <TextUnit id="170" loc="170">τῷ τοῦ Διὸς μὲν Ζεὺς ἀμυνέτω μέρει</TextUnit>
    <TextUnit id="171" loc="171">παιδός: τὸ δ' εἰς ἔμ', ̔Ηράκλεις, ἐμοὶ μέλει</TextUnit>
    <TextUnit id="172" loc="172">λόγοισι τὴν τοῦδ' ἀμαθίαν ὑπὲρ σέθεν</TextUnit>
    <TextUnit id="173" loc="173">δεῖξαι: κακῶς γάρ ς' οὐκ ἐατέον κλύειν.</TextUnit>
    <TextUnit id="174" loc="174">πρῶτον μὲν οὖν τἄρρητ' — ἐν ἀρρήτοισι γὰρ</TextUnit>
    <TextUnit id="175" loc="175">τὴν σὴν νομίζω δειλίαν, ̔Ηράκλεες —</TextUnit>
    <TextUnit id="176" loc="176">σὺν μάρτυσιν θεοῖς δεῖ μ' ἀπαλλάξαι σέθεν.</TextUnit>
    <TextUnit id="177" loc="177">Διὸς κεραυνόν τ' ἠρόμην τέθριππά τε,</TextUnit>
    <TextUnit id="178" loc="178">ἐν οἷς βεβηκὼς τοῖσι γῆς βλαστήμασιν</TextUnit>
    <TextUnit id="179" loc="179">Γίγασι πλευροῖς πτήν' ἐναρμόσας βέλη</TextUnit>
    <TextUnit id="180" loc="180">τὸν καλλίνικον μετὰ θεῶν ἐκώμασεν:</TextUnit>
    <TextUnit id="181" loc="181">τετρασκελές θ' ὕβρισμα, Κενταύρων γένος,</TextUnit>
    <TextUnit id="182" loc="182">Φολόην ἐπελθών, ὦ κάκιστε βασιλέων,</TextUnit>
    <TextUnit id="183" loc="183">ἐροῦ τίν' ἄνδρ' ἄριστον ἐγκρίνειαν ἄν,</TextUnit>
    <TextUnit id="184" loc="184">ἢ οὐ παῖδα τὸν ἐμόν, ὃν σὺ φῂς εἶναι δοκεῖν.</TextUnit>
    <TextUnit id="185" loc="185">Δίρφυν τ' ἐρωτῶν ἥ ς' ἔθρεψ' ̓Αβαντίδα</TextUnit>
    <TextUnit id="186" loc="186">οὐκ ἄν ς' ἐπαινέσειεν: οὐ γὰρ ἔσθ' ὅπου</TextUnit>
    <TextUnit id="187" loc="187">ἐσθλόν τι δράσας μάρτυρ' ἂν λάβοις πάτραν.</TextUnit>
    <TextUnit id="188" loc="188">τὸ πάνσοφον δ' εὕρημα, τοξήρη σαγήν,</TextUnit>
    <TextUnit id="189" loc="189">μέμφῃ: κλύων νῦν τἀπ' ἐμοῦ σοφὸς γενοῦ.</TextUnit>
    <TextUnit id="190" loc="190">ἀνὴρ ὁπλίτης δοῦλός ἐστι τῶν ὅπλων</TextUnit>
    <TextUnit id="191" loc="191">καὶ τοῖσι συνταχθεῖσιν οὖσι μὴ ἀγαθοῖς</TextUnit>
    <TextUnit id="192" loc="192">αὐτὸς τέθνηκε δειλίᾳ τῇ τῶν πέλας,</TextUnit>
    <TextUnit id="193" loc="193">θραύσας τε λόγχην οὐκ ἔχει τῷ σώματι</TextUnit>
    <TextUnit id="194" loc="194">θάνατον ἀμῦναι, μίαν ἔχων ἀλκὴν μόνον:</TextUnit>
    <TextUnit id="195" loc="195">ὅσοι δὲ τόξοις χεῖρ' ἔχουσιν εὔστοχον,</TextUnit>
    <TextUnit id="196" loc="196">ἓν μὲν τὸ λῷστον, μυρίους οἰστοὺς ἀφεὶς</TextUnit>
    <TextUnit id="197" loc="197">ἄλλοις τὸ σῶμα ῥύεται μὴ κατθανεῖν,</TextUnit>
    <TextUnit id="198" loc="198">ἑκὰς δ' ἀφεστὼς πολεμίους ἀμύνεται</TextUnit>
    <TextUnit id="199" loc="199">τυφλοῖς ὁρῶντας οὐτάσας τοξεύμασιν</TextUnit>
    <TextUnit id="200" loc="200">τὸ σῶμά τ' οὐ δίδωσι τοῖς ἐναντίοις,</TextUnit>
    <TextUnit id="201" loc="201">ἐν εὐφυλάκτῳ δ' ἐστί: τοῦτο δ' ἐν μάχῃ</TextUnit>
    <TextUnit id="202" loc="202">σοφὸν μάλιστα, δρῶντα πολεμίους κακῶς</TextUnit>
    <TextUnit id="203" loc="203">σῴζειν τὸ σῶμα, μὴ 'κ τύχης ὡρμισμένον.</TextUnit>
    <TextUnit id="204" loc="204">λόγοι μὲν οἵδε τοῖσι σοῖς ἐναντίαν</TextUnit>
    <TextUnit id="205" loc="205">γνώμην ἔχουσι τῶν καθεστώτων πέρι.</TextUnit>
    <TextUnit id="206" loc="206">παῖδας δὲ δὴ τί τούσδ' ἀποκτεῖναι θέλεις;</TextUnit>
    <TextUnit id="207" loc="207">τί ς' οἵδ' ἔδρασαν; ἕν τί ς' ἡγοῦμαι σοφόν,</TextUnit>
    <TextUnit id="208" loc="208">εἰ τῶν ἀρίστων τἄκγον' αὐτὸς ὢν κακὸς</TextUnit>
    <TextUnit id="209" loc="209">δέδοικας. ἀλλὰ τοῦθ' ὅμως ἡμῖν βαρύ,</TextUnit>
    <TextUnit id="210" loc="210">εἰ δειλίας σῆς κατθανούμεθ' εἵνεκα,</TextUnit>
    <TextUnit id="211" loc="211">ὃ χρῆν ς' ὑφ' ἡμῶν τῶν ἀμεινόνων παθεῖν,</TextUnit>
    <TextUnit id="212" loc="212">εἰ Ζεὺς δικαίας εἶχεν εἰς ἡμᾶς φρένας.</TextUnit>
    <TextUnit id="213" loc="213">εἰ δ' οὖν ἔχειν γῆς σκῆπτρα τῆσδ' αὐτὸς θέλεις,</TextUnit>
    <TextUnit id="214" loc="214">ἔασον ἡμᾶς φυγάδας ἐξελθεῖν χθονός:</TextUnit>
    <TextUnit id="215" loc="215">βίᾳ δὲ δράσῃς μηδέν, ἢ πείσῃ βίαν,</TextUnit>
    <TextUnit id="216" loc="216">ὅταν θεοῦ σοι πνεῦμα μεταβαλὸν τύχῃ.</TextUnit>
    <TextUnit id="217" loc="217">φεῦ:</TextUnit>
    <TextUnit id="218" loc="218">ὦ γαῖα Κάδμου: καὶ γὰρ ἐς σὲ ἀφίξομαι</TextUnit>
    <TextUnit id="219" loc="219">λόγους ὀνειδιστῆρας ἐνδατούμενος:</TextUnit>
    <TextUnit id="220" loc="220">τοιαῦτ' ἀμύνεθ' ̔Ηρακλεῖ τέκνοισί τε;</TextUnit>
    <TextUnit id="221" loc="220">ὃς εἷς Μινύαισι πᾶσι διὰ μάχης μολὼν</TextUnit>
    <TextUnit id="222" loc="221">Θήβαις ἔθηκεν ὄμμ' ἐλεύθερον βλέπειν.</TextUnit>
    <TextUnit id="223" loc="222">οὐδ' ̔Ελλάδ' ᾔνες' — οὐδ' ἀνέξομαί ποτε</TextUnit>
    <TextUnit id="224" loc="223">σιγῶν — κακίστην λαμβάνων ἐς παῖδ' ἐμόν,</TextUnit>
    <TextUnit id="225" loc="224">ἣν χρῆν νεοσσοῖς τοῖσδε πῦρ λόγχας ὅπλα</TextUnit>
    <TextUnit id="226" loc="225">φέρουσαν ἐλθεῖν, ποντίων καθαρμάτων</TextUnit>
    <TextUnit id="227" loc="226">χέρσου τ' ἀμοιβάς — ὧν ἐμόχθησας χάριν.</TextUnit>
    <TextUnit id="228" loc="227">τὰ δ', ὦ τέκν', ὑμῖν οὔτε Θηβαίων πόλις</TextUnit>
    <TextUnit id="229" loc="228">οὔθ' ̔Ελλὰς ἀρκεῖ: πρὸς δ' ἔμ' ἀσθενῆ φίλον</TextUnit>
    <TextUnit id="230" loc="229">δεδόρκατ', οὐδὲν ὄντα πλὴν γλώσσης ψόφον.</TextUnit>
    <TextUnit id="231" loc="230">ῥώμη γὰρ ἐκλέλοιπεν ἣν πρὶν εἴχομεν,</TextUnit>
    <TextUnit id="232" loc="231">γήρᾳ δὲ τρομερὰ γυῖα κἀμαυρὸν σθένος.</TextUnit>
    <TextUnit id="233" loc="232">εἰ δ' ἦ νέος τε κἄτι σώματος κρατῶν,</TextUnit>
    <TextUnit id="234" loc="233">λαβὼν ἂν ἔγχος τοῦδε τοὺς ξανθοὺς πλόκους</TextUnit>
    <TextUnit id="235" loc="234">καθῃμάτως' ἄν, ὥστ' ̓Ατλαντικῶν πέραν</TextUnit>
    <TextUnit id="236" loc="235">φεύγειν ὅρων ἂν δειλίᾳ τοὐμὸν δόρυ.</TextUnit>
    <TextUnit id="237" loc="236">ἆρ' οὐκ ἀφορμὰς τοῖς λόγοισιν ἁγαθοὶ</TextUnit>
    <TextUnit id="238" loc="237">θνητῶν ἔχουσι, κἂν βραδύς τις ᾖ λέγειν;</TextUnit>
    <TextUnit id="239" loc="238">σὺ μὲν λέγ' ἡμᾶς οἷς πεπύργωσαι λόγοις,</TextUnit>
    <TextUnit id="240" loc="239">ἐγὼ δὲ δράσω ς' ἀντὶ τῶν λόγων κακῶς.</TextUnit>
    <TextUnit id="241" loc="240">ἄγ', οἳ μὲν ̔Ελικῶν', οἳ δὲ Παρνασοῦ πτυχὰς</TextUnit>
    <TextUnit id="242" loc="241">τέμνειν ἄνωχθ' ἐλθόντες ὑλουργοὺς δρυὸς</TextUnit>
    <TextUnit id="243" loc="242">κορμούς: ἐπειδὰν δ' ἐσκομισθῶσιν πόλει,</TextUnit>
    <TextUnit id="244" loc="243">βωμὸν πέριξ νήσαντες ἀμφήρη ξύλα</TextUnit>
    <TextUnit id="245" loc="244">ἐμπίμπρατ' αὐτῶν καὶ πυροῦτε σώματα</TextUnit>
    <TextUnit id="246" loc="245">πάντων, ἵν' εἰδῶς' οὕνεκ' οὐχ ὁ κατθανὼν</TextUnit>
    <TextUnit id="247" loc="246">κρατεῖ χθονὸς τῆσδ', ἀλλ' ἐγὼ τὰ νῦν τάδε.</TextUnit>
    <TextUnit id="248" loc="247">ὑμεῖς δέ, πρέσβεις, ταῖς ἐμαῖς ἐναντίοι</TextUnit>
    <TextUnit id="249" loc="248">γνώμαισιν ὄντες, οὐ μόνον στενάξετε</TextUnit>
    <TextUnit id="250" loc="249">τοὺς ̔Ηρακλείους παῖδας, ἀλλὰ καὶ δόμου</TextUnit>
    <TextUnit id="251" loc="250">τύχας, ὅταν πάσχῃ τι, μεμνήσεσθε δὲ</TextUnit>
    <TextUnit id="252" loc="251">δοῦλοι γεγῶτες τῆς ἐμῆς τυραννίδος.</TextUnit>
    <TextUnit id="253" loc="252">— ὦ γῆς λοχεύμαθ', οὓς ̓́Αρης σπείρει ποτὲ</TextUnit>
    <TextUnit id="254" loc="253">λάβρον δράκοντος ἐξερημώσας γένυν,</TextUnit>
    <TextUnit id="255" loc="254">οὐ σκῆπτρα, χειρὸς δεξιᾶς ἐρείσματα,</TextUnit>
    <TextUnit id="256" loc="255">ἀρεῖτε καὶ τοῦδ' ἀνδρὸς ἀνόσιον κάρα</TextUnit>
    <TextUnit id="257" loc="256">καθαιματώσεθ', ὅστις οὐ Καδμεῖος ὢν</TextUnit>
    <TextUnit id="258" loc="257">ἄρχει κάκιστος τῶν νέων ἔπηλυς ὤν;</TextUnit>
    <TextUnit id="259" loc="258">ἀλλ' οὐκ ἐμοῦ γε δεσπόσεις χαίρων ποτέ.</TextUnit>
    <TextUnit id="260" loc="259">— οὐδ' ἁπόνησα πόλλ' ἐγὼ καμὼν χερὶ</TextUnit>
    <TextUnit id="261" loc="260">ἕξεις. ἀπέρρων δ' ἔνθεν ἦλθες ἐνθάδε,</TextUnit>
    <TextUnit id="262" loc="261">ὕβριζ'. ἐμοῦ γὰρ ζῶντος οὐ κτενεῖς ποτε</TextUnit>
    <TextUnit id="263" loc="262">τοὺς ̔Ηρακλείους παῖδας. οὐ τοσόνδε γῆς</TextUnit>
    <TextUnit id="264" loc="263">ἔνερθ' ἐκεῖνος κρύπτεται λιπὼν τέκνα.</TextUnit>
    <TextUnit id="265" loc="264">— ἐπεὶ σὺ μὲν γῆν τήνδε διολέσας ἔχεις,</TextUnit>
    <TextUnit id="266" loc="265">ὃ δ' ὠφελήσας ἀξίων οὐ τυγχάνει.</TextUnit>
    <TextUnit id="267" loc="266">— κἄπειτα πράσσω πόλλ' ἐγώ, φίλους ἐμοὺς</TextUnit>
    <TextUnit id="268" loc="267">θανόντας εὖ δρῶν, οὗ φίλων μάλιστα δεῖ;</TextUnit>
    <TextUnit id="269" loc="268">— ὦ δεξιὰ χείρ, ὡς ποθεῖς λαβεῖν δόρυ,</TextUnit>
    <TextUnit id="270" loc="269">ἐν δ' ἀσθενείᾳ τὸν πόθον διώλεσας.</TextUnit>
    <TextUnit id="271" loc="270">ἐπεί ς' ἔπαυς' ἂν δοῦλον ἐννέποντά με</TextUnit>
    <TextUnit id="272" loc="271">καὶ τάσδε Θήβας εὐκλεῶς ᾠκήσαμεν.</TextUnit>
    <TextUnit id="273" loc="272">ἐν αἷς σὺ χαίρεις: οὐ γὰρ εὖ φρονεῖ πόλις</TextUnit>
    <TextUnit id="274" loc="273">στάσει νοσοῦσα καὶ κακοῖς βουλεύμασιν.</TextUnit>
    <TextUnit id="275" loc="274">οὐ γάρ ποτ' ἂν σὲ δεσπότην ἐκτήσατο.</TextUnit>
    <TextUnit id="276" loc="275">γέροντες, αἰνῶ: τῶν φίλων γὰρ οὕνεκα</TextUnit>
    <TextUnit id="277" loc="276">ὀργὰς δικαίας τοὺς φίλους ἔχειν χρεών:</TextUnit>
    <TextUnit id="278" loc="277">ἡμῶν δ' ἕκατι δεσπόταις θυμούμενοι</TextUnit>
    <TextUnit id="279" loc="278">πάθητε μηδέν. τῆς δ' ἐμῆς, ̓Αμφιτρύων,</TextUnit>
    <TextUnit id="280" loc="279">γνώμης ἄκουσον, ἤν τί σοι δοκῶ λέγειν.</TextUnit>
    <TextUnit id="281" loc="280">ἐγὼ φιλῶ μὲν τέκνα: πῶς γὰρ οὐ φιλῶ</TextUnit>
    <TextUnit id="282" loc="281">ἅτικτον, ἁμόχθησα; καὶ τὸ κατθανεῖν</TextUnit>
    <TextUnit id="283" loc="282">δεινὸν νομίζω: τῷ δ' ἀναγκαίῳ τρόπῳ</TextUnit>
    <TextUnit id="284" loc="283">ὃς ἀντιτείνει σκαιὸν ἡγοῦμαι βροτόν.</TextUnit>
    <TextUnit id="285" loc="284">ἡμᾶς δ', ἐπειδὴ δεῖ θανεῖν, θνῄσκειν χρεὼν</TextUnit>
    <TextUnit id="286" loc="285">μὴ πυρὶ καταξανθέντας, ἐχθροῖσιν γέλων</TextUnit>
    <TextUnit id="287" loc="286">διδόντας, οὑμοὶ τοῦ θανεῖν μεῖζον κακόν.</TextUnit>
    <TextUnit id="288" loc="287">ὀφείλομεν γὰρ πολλὰ δώμασιν καλά:</TextUnit>
    <TextUnit id="289" loc="288">σὲ μὲν δόκησις ἔλαβεν εὐκλεὴς δορός,</TextUnit>
    <TextUnit id="290" loc="289">ὥστ' οὐκ ἀνεκτὸν δειλίας θανεῖν ς' ὕπο:</TextUnit>
    <TextUnit id="291" loc="290">οὑμὸς δ' ἀμαρτύρητος εὐκλεὴς πόσις,</TextUnit>
    <TextUnit id="292" loc="291">ὡς τούσδε παῖδας οὐκ ἂν ἐκσῶσαι θέλοι</TextUnit>
    <TextUnit id="293" loc="292">δόξαν κακὴν λαβόντας: οἱ γὰρ εὐγενεῖς</TextUnit>
    <TextUnit id="294" loc="293">κάμνουσι τοῖς αἰσχροῖσι τῶν τέκνων ὕπερ,</TextUnit>
    <TextUnit id="295" loc="294">ἐμοί τε μίμημ' ἀνδρὸς οὐκ ἀπωστέον.</TextUnit>
    <TextUnit id="296" loc="295">σκέψαι δὲ τὴν σὴν ἐλπίδ' ᾗ λογίζομαι:</TextUnit>
    <TextUnit id="297" loc="296">ἥξειν νομίζεις παῖδα σὸν γαίας ὕπο;</TextUnit>
    <TextUnit id="298" loc="297">καὶ τίς θανόντων ἦλθεν ἐξ ̔́Αιδου πάλιν;</TextUnit>
    <TextUnit id="299" loc="298">ἀλλ' ὡς λόγοισι τόνδε μαλθάξαιμεν ἄν;</TextUnit>
    <TextUnit id="300" loc="299">ἥκιστα: φεύγειν σκαιὸν ἄνδρ' ἐχθρὸν χρεών,</TextUnit>
    <TextUnit id="301" loc="300">σοφοῖσι δ' εἴκειν καὶ τεθραμμένοις καλῶς:</TextUnit>
    <TextUnit id="302" loc="301">ῥᾷον γὰρ αἰδοῦς ὑπολαβὼν φίλ' ἂν τέμοις.</TextUnit>
    <TextUnit id="303" loc="302">ἤδη δ' ἐσῆλθέ μ' εἰ παραιτησαίμεθα</TextUnit>
    <TextUnit id="304" loc="303">φυγὰς τέκνων τῶνδ': ἀλλὰ καὶ τόδ' ἄθλιον,</TextUnit>
    <TextUnit id="305" loc="304">πενίᾳ σὺν οἰκτρᾷ περιβαλεῖν σωτηρίαν:</TextUnit>
    <TextUnit id="306" loc="305">ὡς τὰ ξένων πρόσωπα φεύγουσιν φίλοις</TextUnit>
    <TextUnit id="307" loc="306">ἓν ἦμαρ ἡδὺ βλέμμ' ἔχειν φασὶν μόνον.</TextUnit>
    <TextUnit id="308" loc="307">τόλμα μεθ' ἡμῶν θάνατον, ὃς μένει ς' ὅμως.</TextUnit>
    <TextUnit id="309" loc="308">προκαλούμεθ' εὐγένειαν, ὦ γέρον, σέθεν:</TextUnit>
    <TextUnit id="310" loc="309">τὰς τῶν θεῶν γὰρ ὅστις ἐκμοχθεῖ τύχας,</TextUnit>
    <TextUnit id="311" loc="310">πρόθυμός ἐστιν, ἡ προθυμία δ' ἄφρων:</TextUnit>
    <TextUnit id="312" loc="311">ὃ χρὴ γὰρ οὐδεὶς μὴ χρεὼν θήσει ποτέ.</TextUnit>
    <TextUnit id="313" loc="312">εἰ μὲν σθενόντων τῶν ἐμῶν βραχιόνων</TextUnit>
    <TextUnit id="314" loc="313">ἦν τίς ς' ὑβρίζων, ῥᾳδίως ἐπαύσατ' ἄν:</TextUnit>
    <TextUnit id="315" loc="314">νῦν δ' οὐδέν ἐσμεν. σὸν δὲ τοὐντεῦθεν σκοπεῖν</TextUnit>
    <TextUnit id="316" loc="315">ὅπως διώσῃ τὰς τύχας, ̓Αμφιτρύων.</TextUnit>
    <TextUnit id="317" loc="316">οὔτοι τὸ δειλὸν οὐδὲ τοῦ βίου πόθος</TextUnit>
    <TextUnit id="318" loc="317">θανεῖν ἐρύκει μ', ἀλλὰ παιδὶ βούλομαι</TextUnit>
    <TextUnit id="319" loc="318">σῷσαι τέκν': ἄλλως δ' ἀδυνάτων ἔοικ' ἐρᾶν.</TextUnit>
    <TextUnit id="320" loc="319">ἰδοὺ πάρεστιν ἥδε φασγάνῳ δέρη</TextUnit>
    <TextUnit id="321" loc="320">κεντεῖν φονεύειν, ἱέναι πέτρας ἄπο.</TextUnit>
    <TextUnit id="322" loc="321">μίαν δὲ νῷν δὸς χάριν, ἄναξ, ἱκνούμεθα:</TextUnit>
    <TextUnit id="323" loc="322">κτεῖνόν με καὶ τήνδ' ἀθλίαν παίδων πάρος,</TextUnit>
    <TextUnit id="324" loc="323">ὡς μὴ τέκν' εἰσίδωμεν, ἀνόσιον θέαν,</TextUnit>
    <TextUnit id="325" loc="324">ψυχορραγοῦντα καὶ καλοῦντα μητέρα</TextUnit>
    <TextUnit id="326" loc="325">πατρός τε πατέρα. τἄλλα δ', εἰ πρόθυμος εἶ,</TextUnit>
    <TextUnit id="327" loc="326">πρᾶσς': οὐ γὰρ ἀλκὴν ἔχομεν ὥστε μὴ θανεῖν.</TextUnit>
    <TextUnit id="328" loc="327">κἀγώ ς' ἱκνοῦμαι χάριτι προσθεῖναι χάριν,</TextUnit>
    <TextUnit id="329" loc="328">ἡμῖν ἵν' ἀμφοῖν εἷς ὑπουργήσῃς διπλᾶ:</TextUnit>
    <TextUnit id="330" loc="329">κόσμον πάρες μοι παισὶ προσθεῖναι νεκρῶν,</TextUnit>
    <TextUnit id="331" loc="330">δόμους ἀνοίξας — νῦν γὰρ ἐκκεκλῄμεθα —</TextUnit>
    <TextUnit id="332" loc="331">ὡς ἀλλὰ ταῦτά γ' ἀπολάχως' οἴκων πατρός.</TextUnit>
    <TextUnit id="333" loc="332">ἔσται τάδ': οἴγειν κλῇθρα προσπόλοις λέγω.</TextUnit>
    <TextUnit id="334" loc="333">κοσμεῖσθ' ἔσω μολόντες: οὐ φθονῶ πέπλων.</TextUnit>
    <TextUnit id="335" loc="334">ὅταν δὲ κόσμον περιβάλησθε σώμασιν,</TextUnit>
    <TextUnit id="336" loc="335">ἥξω πρὸς ὑμᾶς νερτέρᾳ δώσων χθονί.</TextUnit>
    <TextUnit id="337" loc="336">ὦ τέκν', ὁμαρτεῖτ' ἀθλίῳ μητρὸς ποδὶ</TextUnit>
    <TextUnit id="338" loc="337">πατρῷον ἐς μέλαθρον, οὗ τῆς οὐσίας</TextUnit>
    <TextUnit id="339" loc="338">ἄλλοι κρατοῦσι, τὸ δ' ὄνομ' ἔσθ' ἡμῶν ἔτι.</TextUnit>
    <TextUnit id="340" loc="339">ὦ Ζεῦ, μάτην ἄρ' ὁμόγαμόν ς' ἐκτησάμην,</TextUnit>
    <TextUnit id="341" loc="340">μάτην δὲ παιδὸς κοινεῶν' ἐκλῄζομεν:</TextUnit>
    <TextUnit id="342" loc="341">σὺ δ' ἦσθ' ἄρ' ἥσσων ἢ 'δόκεις εἶναι φίλος.</TextUnit>
    <TextUnit id="343" loc="342">ἀρετῇ σε νικῶ θνητὸς ὢν θεὸν μέγαν:</TextUnit>
    <TextUnit id="344" loc="343">παῖδας γὰρ οὐ προύδωκα τοὺς ̔Ηρακλέους.</TextUnit>
    <TextUnit id="345" loc="344">σὺ δ' ἐς μὲν εὐνὰς κρύφιος ἠπίστω μολεῖν,</TextUnit>
    <TextUnit id="346" loc="345">τἀλλότρια λέκτρα δόντος οὐδενὸς λαβών,</TextUnit>
    <TextUnit id="347" loc="346">σῴζειν δὲ τοὺς σοὺς οὐκ ἐπίστασαι φίλους.</TextUnit>
    <TextUnit id="348" loc="347">ἀμαθής τις εἶ θεός, ἢ δίκαιος οὐκ ἔφυς.</TextUnit>
    <TextUnit id="349" loc="348">αἲ Λίνον μὲν ἐπ' εὐτυχεῖ</TextUnit>
    <TextUnit id="350" loc="349">μολπᾷ Φοῖβος ἰαχεῖ</TextUnit>
    <TextUnit id="351" loc="350">τὸν κάλλει φθιτόν, κιθάραν</TextUnit>
    <TextUnit id="352" loc="351">ἐλαύνων πλήκτρῳ χρυσέῳ:</TextUnit>
    <TextUnit id="353" loc="352">ἐγὼ δὲ τὸν γᾶς ἐνέρων τ'</TextUnit>
    <TextUnit id="354" loc="353">ἐς ὄρφναν μολόντα, παῖδ'</TextUnit>
    <TextUnit id="355" loc="354">εἴτε Διός νιν εἴπω,</TextUnit>
    <TextUnit id="356" loc="355">εἴτ' ̓Αμφιτρύωνος ἶνιν,</TextUnit>
    <TextUnit id="357" loc="355">ὑμνῆσαι στεφάνωμα μό-</TextUnit>
    <TextUnit id="358" loc="356">χθων δι' εὐλογίας θέλω.</TextUnit>
    <TextUnit id="359" loc="357">γενναίων δ' ἀρεταὶ πόνων</TextUnit>
    <TextUnit id="360" loc="358">τοῖς θανοῦσιν ἄγαλμα.</TextUnit>
    <TextUnit id="361" loc="359">πρῶτον μὲν Διὸς ἄλσος</TextUnit>
    <TextUnit id="362" loc="360">ἠρήμωσε λέοντος,</TextUnit>
    <TextUnit id="363" loc="361">πυρσῷ δ' ἀμφεκαλύφθη</TextUnit>
    <TextUnit id="364" loc="362">ξανθὸν κρᾶτ' ἐπινωτίσας</TextUnit>
    <TextUnit id="365" loc="363">δεινῷ χάσματι θηρός:</TextUnit>
    <TextUnit id="366" loc="364">τάν τ' ὀρεινόμον ἀγρίων</TextUnit>
    <TextUnit id="367" loc="365">Κενταύρων ποτὲ γένναν</TextUnit>
    <TextUnit id="368" loc="366">ἔστρωσεν τόξοις φονίοις,</TextUnit>
    <TextUnit id="369" loc="367">ἐναίρων πτανοῖς βέλεσιν.</TextUnit>
    <TextUnit id="370" loc="368">ξύνοιδε Πηνειὸς ὁ καλ-</TextUnit>
    <TextUnit id="371" loc="369">λιδίνας μακραί τ' ἄρου-</TextUnit>
    <TextUnit id="372" loc="370">ραι πεδίων ἄκαρποι</TextUnit>
    <TextUnit id="373" loc="370">καὶ Πηλιάδες θεράπναι</TextUnit>
    <TextUnit id="374" loc="371">σύγχορτοί τ' ̓Ομόλας ἔναυ-</TextUnit>
    <TextUnit id="375" loc="372">λοι, πεύκαισιν ὅθεν χέρας</TextUnit>
    <TextUnit id="376" loc="373">πληροῦντες χθόνα Θεσσαλῶν</TextUnit>
    <TextUnit id="377" loc="374">ἱππείαις ἐδάμαζον:</TextUnit>
    <TextUnit id="378" loc="375">τάν τε χρυσοκάρανον</TextUnit>
    <TextUnit id="379" loc="376">δόρκαν ποικιλόνωτον</TextUnit>
    <TextUnit id="380" loc="377">συλήτειραν ἀγρωστᾶν</TextUnit>
    <TextUnit id="381" loc="378">κτείνας, θηροφόνον θεὰν</TextUnit>
    <TextUnit id="382" loc="379">Οἰνωᾶτιν ἀγάλλει:</TextUnit>
    <TextUnit id="383" loc="380">τεθρίππων τ' ἐπέβα</TextUnit>
    <TextUnit id="384" loc="381">καὶ ψαλίοις ἐδάμασε πώλους</TextUnit>
    <TextUnit id="385" loc="382">Διομήδεος, αἳ φονίαισι φάτναις ἀχάλιν' ἐθόα-</TextUnit>
    <TextUnit id="386" loc="383">ζον κάθαιμα σῖτα γένυσι,</TextUnit>
    <TextUnit id="387" loc="384">χαρμοναῖσιν ἀνδροβρῶσι</TextUnit>
    <TextUnit id="388" loc="385">δυστράπεζοι: πέραν δ'</TextUnit>
    <TextUnit id="389" loc="386">ἀργυρορρύτων ̔́Εβρου</TextUnit>
    <TextUnit id="390" loc="387">διεπέρασεν ὄχθων,</TextUnit>
    <TextUnit id="391" loc="388">Μυκηναίῳ πονῶν τυράννῳ.</TextUnit>
    <TextUnit id="392" loc="389">ἄν τε Πηλιάδ' ἀκτὰν</TextUnit>
    <TextUnit id="393" loc="390">̓Αναύρου παρὰ πηγὰς</TextUnit>
    <TextUnit id="394" loc="391">Κύκνον ξεινοδαί̈κταν</TextUnit>
    <TextUnit id="395" loc="392">τόξοις ὤλεσεν, ̓Αμφαναί-</TextUnit>
    <TextUnit id="396" loc="393">ας οἰκήτορ' ἄμεικτον:</TextUnit>
    <TextUnit id="397" loc="394">ὑμνῳδούς τε κόρας</TextUnit>
    <TextUnit id="398" loc="395">ἤλυθεν ἑσπέριον ἐς αὐλάν,</TextUnit>
    <TextUnit id="399" loc="396">χρυσέων πετάλων ἄπο μηλοφόρον χερὶ καρπὸν ἀμέρ-</TextUnit>
    <TextUnit id="400" loc="397">ξων, δράκοντα πυρσόνωτον,</TextUnit>
    <TextUnit id="401" loc="398">ὅς σφ' ἄπλατον ἀμφελικτὸς</TextUnit>
    <TextUnit id="402" loc="399">ἕλικ' ἐφρούρει, κτανών:</TextUnit>
    <TextUnit id="403" loc="400">ποντίας θ' ἁλὸς μυχοὺς</TextUnit>
    <TextUnit id="404" loc="401">εἰσέβαινε, θνατοῖς</TextUnit>
    <TextUnit id="405" loc="402">γαλανείας τιθεὶς ἐρετμοῖς:</TextUnit>
    <TextUnit id="406" loc="403">οὐρανοῦ θ' ὑπὸ μέσσαν</TextUnit>
    <TextUnit id="407" loc="404">ἐλαύνει χέρας ἕδραν,</TextUnit>
    <TextUnit id="408" loc="405">̓́Ατλαντος δόμον ἐλθών,</TextUnit>
    <TextUnit id="409" loc="406">ἀστρωπούς τε κατέσχεν οἴ-</TextUnit>
    <TextUnit id="410" loc="407">κους εὐανορίᾳ θεῶν:</TextUnit>
    <TextUnit id="411" loc="408">τὸν ἱππευτάν τ' ̓Αμαζό-</TextUnit>
    <TextUnit id="412" loc="409">νων στρατὸν Μαιῶτιν ἀμφὶ</TextUnit>
    <TextUnit id="413" loc="410">πολυπόταμον ἔβα δι' ̓́Α-</TextUnit>
    <TextUnit id="414" loc="411">ξεινον οἶδμα λίμνας,</TextUnit>
    <TextUnit id="415" loc="412">τίν' οὐκ ἀφ' ̔Ελλανίας</TextUnit>
    <TextUnit id="416" loc="413">ἄγορον ἁλίσας φίλων,</TextUnit>
    <TextUnit id="417" loc="414">† κόρας ̓Αρείας πέπλων</TextUnit>
    <TextUnit id="418" loc="415">χρυσεόστολον φάρος, †</TextUnit>
    <TextUnit id="419" loc="415">ζωστῆρος ὀλεθρίους ἄγρας.</TextUnit>
    <TextUnit id="420" loc="416">τὰ κλεινὰ δ' ̔Ελλὰς ἔλαβε βαρ-</TextUnit>
    <TextUnit id="421" loc="417">βάρου κόρας λάφυρα, καὶ</TextUnit>
    <TextUnit id="422" loc="418">σῴζεται Μυκήναις.</TextUnit>
    <TextUnit id="423" loc="419">τάν τε μυριόκρανον</TextUnit>
    <TextUnit id="424" loc="420">πολύφονον κύνα Λέρνας</TextUnit>
    <TextUnit id="425" loc="421">ὕδραν ἐξεπύρωσεν,</TextUnit>
    <TextUnit id="426" loc="422">βέλεσί τ' ἀμφέβαλ' ἰόν,</TextUnit>
    <TextUnit id="427" loc="423">τὸν τρισώματον οἷσιν ἔ-</TextUnit>
    <TextUnit id="428" loc="424">κτα βοτῆρ' ̓Ερυθείας.</TextUnit>
    <TextUnit id="429" loc="425">δρόμων τ' ἄλλων ἀγάλματ'</TextUnit>
    <TextUnit id="430" loc="426">εὐτυχῆ διῆλθε: τόν τε</TextUnit>
    <TextUnit id="431" loc="427">πολυδάκρυον ἔπλευς' ἐς ̔́Αι-</TextUnit>
    <TextUnit id="432" loc="428">δαν, πόνων τελευτάν,</TextUnit>
    <TextUnit id="433" loc="429">ἵν' ἐκπεραίνει τάλας</TextUnit>
    <TextUnit id="434" loc="430">βίοτον, οὐδ' ἔβα πάλιν.</TextUnit>
    <TextUnit id="435" loc="430">στέγαι δ' ἔρημοι φίλων,</TextUnit>
    <TextUnit id="436" loc="431">τὰν δ' ἀνόστιμον τέκνων</TextUnit>
    <TextUnit id="437" loc="432">Χάρωνος ἐπιμένει πλάτα</TextUnit>
    <TextUnit id="438" loc="433">βίου κέλευθον ἄθεον ἄδι-</TextUnit>
    <TextUnit id="439" loc="434">κον: ἐς δὲ σὰς χέρας βλέπει</TextUnit>
    <TextUnit id="440" loc="435">δώματ' οὐ παρόντος.</TextUnit>
    <TextUnit id="441" loc="436">εἰ δ' ἐγὼ σθένος ἥβων</TextUnit>
    <TextUnit id="442" loc="437">δόρυ τ' ἔπαλλον ἐν αἰχμᾷ,</TextUnit>
    <TextUnit id="443" loc="438">Καδμείων τε σύνηβοι,</TextUnit>
    <TextUnit id="444" loc="439">τέκεσιν ἂν προπαρέσταν</TextUnit>
    <TextUnit id="445" loc="440">ἀλκᾷ: νῦν δ' ἀπολείπομαι</TextUnit>
    <TextUnit id="446" loc="441">τᾶς εὐδαίμονος ἥβας.</TextUnit>
    <TextUnit id="447" loc="442">ἀλλ' ἐσορῶ γὰρ τούσδε φθιμένων</TextUnit>
    <TextUnit id="448" loc="443">ἔνδυτ' ἔχοντας, τοὺς τοῦ μεγάλου</TextUnit>
    <TextUnit id="449" loc="444">δή ποτε παῖδας τὸ πρὶν ̔Ηρακλέους,</TextUnit>
    <TextUnit id="450" loc="445">ἄλοχόν τε φίλην ὑπὸ σειραίοις</TextUnit>
    <TextUnit id="451" loc="446">ποσὶν ἕλκουσαν τέκνα, καὶ γεραιὸν</TextUnit>
    <TextUnit id="452" loc="447">πατέρ' ̔Ηρακλέους. δύστηνος ἐγώ,</TextUnit>
    <TextUnit id="453" loc="448">δακρύων ὡς οὐ δύναμαι κατέχειν</TextUnit>
    <TextUnit id="454" loc="450">γραίας ὄσσων ἔτι πηγάς.</TextUnit>
    <TextUnit id="455" loc="451">εἶἑν: τίς ἱερεύς, τίς σφαγεὺς τῶν δυσπότμων</TextUnit>
    <TextUnit id="456" loc="452">ἢ τῆς ταλαίνης τῆς ἐμῆς ψυχῆς φονεύς;</TextUnit>
    <TextUnit id="457" loc="453">ἕτοιμ' ἄγειν τὰ θύματ' εἰς ̔́Αιδου τάδε.</TextUnit>
    <TextUnit id="458" loc="454">ὦ τέκν', ἀγόμεθα ζεῦγος οὐ καλὸν νεκρῶν,</TextUnit>
    <TextUnit id="459" loc="455">ὁμοῦ γέροντες καὶ νέοι καὶ μητέρες.</TextUnit>
    <TextUnit id="460" loc="456">ὦ μοῖρα δυστάλαιν' ἐμή τε καὶ τέκνων</TextUnit>
    <TextUnit id="461" loc="457">τῶνδ', οὓς πανύστατ' ὄμμασιν προσδέρκομαι</TextUnit>
    <TextUnit id="462" loc="458">ἔτεκον μὲν ὑμᾶς, πολεμίοις δ' ἐθρεψάμην</TextUnit>
    <TextUnit id="463" loc="459">ὕβρισμα κἀπίχαρμα καὶ διαφθοράν.</TextUnit>
    <TextUnit id="464" loc="460">φεῦ:</TextUnit>
    <TextUnit id="465" loc="461">ἦ πολύ με δόξης ἐξέπαισαν ἐλπίδες,</TextUnit>
    <TextUnit id="466" loc="462">ἣν πατρὸς ὑμῶν ἐκ λόγων ποτ' ἤλπισα.</TextUnit>
    <TextUnit id="467" loc="463">σοὶ μὲν γὰρ ̓́Αργος ἔνεμ' ὁ κατθανὼν πατήρ,</TextUnit>
    <TextUnit id="468" loc="464">Εὐρυσθέως δ' ἔμελλες οἰκήσειν δόμους</TextUnit>
    <TextUnit id="469" loc="465">τῆς καλλικάρπου κράτος ἔχων Πελασγίας,</TextUnit>
    <TextUnit id="470" loc="465">στολήν τε θηρὸς ἀμφέβαλλε σῷ κάρᾳ</TextUnit>
    <TextUnit id="471" loc="466">λέοντος, ᾗπερ αὐτὸς ἐξωπλίζετο:</TextUnit>
    <TextUnit id="472" loc="467">σὺ δ' ἦσθα Θηβῶν τῶν φιλαρμάτων ἄναξ,</TextUnit>
    <TextUnit id="473" loc="468">ἔγκληρα πεδία τἀμὰ γῆς κεκτημένος,</TextUnit>
    <TextUnit id="474" loc="469">ὡς ἐξέπειθες τὸν κατασπείραντά σε:</TextUnit>
    <TextUnit id="475" loc="470">ἐς δεξιάν τε σὴν ἀλεξητήριον</TextUnit>
    <TextUnit id="476" loc="471">ξύλον καθίει δαίδαλον, ψευδῆ δόσιν.</TextUnit>
    <TextUnit id="477" loc="472">σοὶ δ' ἣν ἔπερσε τοῖς ἑκηβόλοις ποτὲ</TextUnit>
    <TextUnit id="478" loc="473">τόξοισι δώσειν Οἰχαλίαν ὑπέσχετο.</TextUnit>
    <TextUnit id="479" loc="474">τρεῖς δ' ὄντας ὑμᾶς τριπτύχοις τυραννίσι</TextUnit>
    <TextUnit id="480" loc="475">πατὴρ ἐπύργου, μέγα φρονῶν εὐανδρίᾳ:</TextUnit>
    <TextUnit id="481" loc="476">ἐγὼ δὲ νύμφας ἠκροθινιαζόμην,</TextUnit>
    <TextUnit id="482" loc="477">κήδη συνάψους', ἔκ τ' ̓Αθηναίων χθονὸς</TextUnit>
    <TextUnit id="483" loc="478">Σπάρτης τε Θηβῶν θ', ὡς ἀνημμένοι κάλῳς</TextUnit>
    <TextUnit id="484" loc="479">πρυμνησίοισι βίον ἔχοιτ' εὐδαίμονα.</TextUnit>
    <TextUnit id="485" loc="480">καὶ ταῦτα φροῦδα: μεταβαλοῦσα δ' ἡ τύχη</TextUnit>
    <TextUnit id="486" loc="481">νύμφας μὲν ὑμῖν Κῆρας ἀντέδωκ' ἔχειν,</TextUnit>
    <TextUnit id="487" loc="482">ἐμοὶ δὲ δάκρυα λουτρά — δύστηνος φρενῶν.</TextUnit>
    <TextUnit id="488" loc="483">πατὴρ δὲ πατρὸς ἑστιᾷ γάμους ὅδε,</TextUnit>
    <TextUnit id="489" loc="484">̔́Αιδην νομίζων πενθερόν, κῆδος πατρός.</TextUnit>
    <TextUnit id="490" loc="485">ὤμοι, τίν' ὑμῶν πρῶτον ἢ τίν' ὕστατον</TextUnit>
    <TextUnit id="491" loc="486">πρὸς στέρνα θῶμαι; τῷ προσαρμόσω στόμα;</TextUnit>
    <TextUnit id="492" loc="487">τίνος λάβωμαι; πῶς ἂν ὡς ξουθόπτερος</TextUnit>
    <TextUnit id="493" loc="488">μέλισσα συνενέγκαιμ' ἂν ἐκ πάντων γόους,</TextUnit>
    <TextUnit id="494" loc="489">ἐς ἓν δ' ἐνεγκοῦς' ἀθρόον ἀποδοίην δάκρυ;</TextUnit>
    <TextUnit id="495" loc="490">ὦ φίλτατ', εἴ τις φθόγγος εἰσακούεται</TextUnit>
    <TextUnit id="496" loc="491">θνητῶν παρ' ̔́Αιδῃ, σοὶ τάδ', ̔Ηράκλεις, λέγω:</TextUnit>
    <TextUnit id="497" loc="492">θνῄσκει πατὴρ σὸς καὶ τέκν', ὄλλυμαι δ' ἐγώ,</TextUnit>
    <TextUnit id="498" loc="493">ἣ πρὶν μακαρία διὰ ς' ἐκλῃζόμην βροτοῖς.</TextUnit>
    <TextUnit id="499" loc="494">ἄρηξον, ἐλθέ: καὶ σκιὰ φάνηθί μοι:</TextUnit>
    <TextUnit id="500" loc="495">ἅλις γὰρ ἐλθὼν κἂν ὄναρ γένοιο σύ:</TextUnit>
    <TextUnit id="501" loc="496">κακοὶ γάρ εἰσιν οἳ τέκνα κτείνουσι σά.</TextUnit>
    <TextUnit id="502" loc="497">σὺ μὲν τὰ νέρθεν εὐτρεπῆ ποιοῦ, γύναι:</TextUnit>
    <TextUnit id="503" loc="498">ἐγὼ δὲ σέ, ὦ Ζεῦ, χεῖρ' ἐς οὐρανὸν δικὼν</TextUnit>
    <TextUnit id="504" loc="499">αὐδῶ, τέκνοισιν εἴ τι τοισίδ' ὠφελεῖν</TextUnit>
    <TextUnit id="505" loc="500">μέλλεις, ἀμύνειν, ὡς τάχ' οὐδὲν ἀρκέσεις.</TextUnit>
    <TextUnit id="506" loc="501">καίτοι κέκλησαι πολλάκις: μάτην πονῶ:</TextUnit>
    <TextUnit id="507" loc="502">θανεῖν γάρ, ὡς ἔοικ', ἀναγκαίως ἔχει.</TextUnit>
    <TextUnit id="508" loc="503">ἀλλ', ὦ γέροντες, μικρὰ μὲν τὰ τοῦ βίου,</TextUnit>
    <TextUnit id="509" loc="504">τοῦτον δ' ὅπως ἥδιστα διαπεράσετε,</TextUnit>
    <TextUnit id="510" loc="505">ἐξ ἡμέρας ἐς νύκτα μὴ λυπούμενοι.</TextUnit>
    <TextUnit id="511" loc="506">ὡς ἐλπίδας μὲν ὁ χρόνος οὐκ ἐπίσταται</TextUnit>
    <TextUnit id="512" loc="507">σῴζειν, τὸ δ' αὑτοῦ σπουδάσας διέπτατο.</TextUnit>
    <TextUnit id="513" loc="508">ὁρᾶτ' ἔμ' ὅσπερ ἦ περίβλεπτος βροτοῖς</TextUnit>
    <TextUnit id="514" loc="509">ὀνομαστὰ πράσσων, καί μ' ἀφείλεθ' ἡ τύχη</TextUnit>
    <TextUnit id="515" loc="510">ὥσπερ πτερὸν πρὸς αἰθέρ' ἡμέρᾳ μιᾷ.</TextUnit>
    <TextUnit id="516" loc="511">ὁ δ' ὄλβος ὁ μέγας ἥ τε δόξ' οὐκ οἶδ' ὅτῳ</TextUnit>
    <TextUnit id="517" loc="512">βέβαιός ἐστι. χαίρετ': ἄνδρα γὰρ φίλον</TextUnit>
    <TextUnit id="518" loc="513">πανύστατον νῦν, ἥλικες, δεδόρκατε.</TextUnit>
    <TextUnit id="519" loc="514">ἔα:</TextUnit>
    <TextUnit id="520" loc="515">ὦ πρέσβυ, λεύσσω τἀμὰ φίλτατ': ἢ τί φῶ;</TextUnit>
    <TextUnit id="521" loc="515">οὐκ οἶδα, θύγατερ: ἀφασία δὲ κἄμ' ἔχει.</TextUnit>
    <TextUnit id="522" loc="516">ὅδ' ἐστὶν ὃν γῆς νέρθεν εἰσηκούομεν,</TextUnit>
    <TextUnit id="523" loc="517">εἰ μή γ' ὄνειρον ἐν φάει τι λεύσσομεν.</TextUnit>
    <TextUnit id="524" loc="518">τί φημί; ποῖ' ὄνειρα κηραίνους' ὁρῶ;</TextUnit>
    <TextUnit id="525" loc="519">οὐκ ἔσθ' ὅδ' ἄλλος ἀντὶ σοῦ παιδός, γέρον.</TextUnit>
    <TextUnit id="526" loc="520">δεῦρ', ὦ τέκν', ἐκκρίμνασθε πατρῴων πέπλων,</TextUnit>
    <TextUnit id="527" loc="521">ἴτ' ἐγκονεῖτε, μὴ μεθῆτ', ἐπεὶ Διὸς</TextUnit>
    <TextUnit id="528" loc="522">σωτῆρος ὑμῖν οὐδέν ἐσθ' ὅδ' ὕστερος.</TextUnit>
    <TextUnit id="529" loc="523">ὦ χαῖρε, μέλαθρον πρόπυλά θ' ἑστίας ἐμῆς,</TextUnit>
    <TextUnit id="530" loc="524">ὡς ἄσμενός ς' ἐσεῖδον ἐς φάος μολών.</TextUnit>
    <TextUnit id="531" loc="525">ἔα: τί χρῆμα; τέκν' ὁρῶ πρὸ δωμάτων</TextUnit>
    <TextUnit id="532" loc="526">στολμοῖσι νεκρῶν κρᾶτας ἐξεστεμμένα,</TextUnit>
    <TextUnit id="533" loc="527">ὄχλῳ τ' ἐν ἀνδρῶν τὴν ἐμὴν ξυνάορον,</TextUnit>
    <TextUnit id="534" loc="528">πατέρα τε δακρύοντα — συμφορὰς τίνας;</TextUnit>
    <TextUnit id="535" loc="529">φέρ' ἐκπύθωμαι τῶνδε πλησίον σταθείς:</TextUnit>
    <TextUnit id="536" loc="530">γύναι, τί καινὸν ἦλθε δώμασιν χρέος;</TextUnit>
    <TextUnit id="537" loc="531">ὦ φίλτατ' ἀνδρῶν    ὦ φάος μολὼν πατρί</TextUnit>
    <TextUnit id="538" loc="532">ἥκεις, ἐσώθης εἰς ἀκμὴν ἐλθὼν φίλοις;</TextUnit>
    <TextUnit id="539" loc="533">τί φῄς; τίν' ἐς ταραγμὸν ἥκομεν, πάτερ;</TextUnit>
    <TextUnit id="540" loc="534">διολλύμεσθα: σὺ δέ, γέρον, σύγγνωθί μοι,</TextUnit>
    <TextUnit id="541" loc="535">εἰ πρόσθεν ἥρπας' ἃ σὲ λέγειν πρὸς τόνδ' ἐχρῆν:</TextUnit>
    <TextUnit id="542" loc="536">τὸ θῆλυ γάρ πως μᾶλλον οἰκτρὸν ἀρσένων,</TextUnit>
    <TextUnit id="543" loc="537">καὶ τἄμ' ἔθνῃσκε τέκν', ἀπωλλύμην δ' ἐγώ.</TextUnit>
    <TextUnit id="544" loc="538">̓́Απολλον, οἵοις φροιμίοις ἄρχῃ λόγου.</TextUnit>
    <TextUnit id="545" loc="539">τεθνᾶς' ἀδελφοὶ καὶ πατὴρ οὑμὸς γέρων.</TextUnit>
    <TextUnit id="546" loc="540">πῶς φῄς; τί δράσας ἢ δορὸς ποίου τυχών;</TextUnit>
    <TextUnit id="547" loc="541">Λύκος σφ' ὁ καινὸς γῆς ἄναξ διώλεσεν.</TextUnit>
    <TextUnit id="548" loc="542">ὅπλοις ἀπαντῶν ἢ νοσησάσης χθονός;</TextUnit>
    <TextUnit id="549" loc="543">στάσει: τὸ Κάδμου δ' ἑπτάπυλον ἔχει κράτος.</TextUnit>
    <TextUnit id="550" loc="544">τί δῆτα πρὸς σὲ καὶ γέροντ' ἦλθεν φόβος;</TextUnit>
    <TextUnit id="551" loc="545">κτείνειν ἔμελλε πατέρα κἀμὲ καὶ τέκνα.</TextUnit>
    <TextUnit id="552" loc="546">τί φῄς; τί ταρβῶν ὀρφάνευμ' ἐμῶν τέκνων;</TextUnit>
    <TextUnit id="553" loc="547">μή ποτε Κρέοντος θάνατον ἐκτεισαίατο.</TextUnit>
    <TextUnit id="554" loc="548">κόσμος δὲ παίδων τίς ὅδε νερτέροις πρέπων;</TextUnit>
    <TextUnit id="555" loc="549">θανάτου τάδ' ἤδη περιβόλαι' ἀνήμμεθα.</TextUnit>
    <TextUnit id="556" loc="550">καὶ πρὸς βίαν ἐθνῄσκετ'; ὦ τλήμων ἐγώ.</TextUnit>
    <TextUnit id="557" loc="551">φίλων γ' ἔρημοι: σὲ δὲ θανόντ' ἠκούομεν.</TextUnit>
    <TextUnit id="558" loc="552">πόθεν δ' ἐς ὑμᾶς ἥδ' ἐσῆλθ' ἀθυμία;</TextUnit>
    <TextUnit id="559" loc="553">Εὐρυσθέως κήρυκες ἤγγελλον τάδε.</TextUnit>
    <TextUnit id="560" loc="554">τί δ' ἐξελείπετ' οἶκον ἑστίαν τ' ἐμήν;</TextUnit>
    <TextUnit id="561" loc="555">βίᾳ, πατὴρ μὲν ἐκπεσὼν στρωτοῦ λέχους</TextUnit>
    <TextUnit id="562" loc="556">κοὐκ ἔσχεν αἰδῶ τὸν γέροντ' ἀτιμάσαι;</TextUnit>
    <TextUnit id="563" loc="557">αἰδώς γ' ἀποικεῖ τῆσδε τῆς θεοῦ πρόσω.</TextUnit>
    <TextUnit id="564" loc="558">οὕτω δ' ἀπόντες ἐσπανίζομεν φίλων;</TextUnit>
    <TextUnit id="565" loc="559">φίλοι γάρ εἰσιν ἀνδρὶ δυστυχεῖ τίνες;</TextUnit>
    <TextUnit id="566" loc="560">μάχας δὲ Μινυῶν ἃς ἔτλην ἀπέπτυσαν;</TextUnit>
    <TextUnit id="567" loc="561">ἄφιλον, ἵν' αὖθίς σοι λέγω, τὸ δυστυχές.</TextUnit>
    <TextUnit id="568" loc="562">οὐ ῥίψεθ' ̔́Αιδου τάσδε περιβολὰς κόμης</TextUnit>
    <TextUnit id="569" loc="563">καὶ φῶς ἀναβλέψεσθε, τοῦ κάτω σκότου</TextUnit>
    <TextUnit id="570" loc="564">φίλας ἀμοιβὰς ὄμμασιν δεδορκότες;</TextUnit>
    <TextUnit id="571" loc="565">ἐγὼ δέ — νῦν γὰρ τῆς ἐμῆς ἔργον χερός —</TextUnit>
    <TextUnit id="572" loc="566">πρῶτον μὲν εἶμι καὶ κατασκάψω δόμους</TextUnit>
    <TextUnit id="573" loc="567">καινῶν τυράννων, κρᾶτα δ' ἀνόσιον τεμὼν</TextUnit>
    <TextUnit id="574" loc="568">ῥίψω κυνῶν ἕλκημα: Καδμείων δ' ὅσους</TextUnit>
    <TextUnit id="575" loc="569">κακοὺς ἐφηῦρον εὖ παθόντας ἐξ ἐμοῦ,</TextUnit>
    <TextUnit id="576" loc="570">τῷ καλλινίκῳ τῷδ' ὅπλῳ χειρώσομαι:</TextUnit>
    <TextUnit id="577" loc="571">τοὺς δὲ πτερωτοῖς διαφορῶν τοξεύμασι</TextUnit>
    <TextUnit id="578" loc="572">νεκρῶν ἅπαντ' ̓Ισμηνὸν ἐμπλήσω φόνου,</TextUnit>
    <TextUnit id="579" loc="573">Δίρκης τε νᾶμα λευκὸν αἱμαχθήσεται.</TextUnit>
    <TextUnit id="580" loc="574">τῷ γάρ μ' ἀμύνειν μᾶλλον ἢ δάμαρτι χρὴ</TextUnit>
    <TextUnit id="581" loc="575">καὶ παισὶ καὶ γέροντι; χαιρόντων πόνοι:</TextUnit>
    <TextUnit id="582" loc="576">μάτην γὰρ αὐτοὺς τῶνδε μᾶλλον ἤνυσα.</TextUnit>
    <TextUnit id="583" loc="577">καὶ δεῖ μ' ὑπὲρ τῶνδ', εἴπερ οἵδ' ὑπὲρ πατρός,</TextUnit>
    <TextUnit id="584" loc="578">θνῄσκειν ἀμύνοντ': ἢ τί φήσομεν καλὸν</TextUnit>
    <TextUnit id="585" loc="579">ὕδρᾳ μὲν ἐλθεῖν ἐς μάχην λέοντί τε</TextUnit>
    <TextUnit id="586" loc="580">Εὐρυσθέως πομπαῖσι, τῶν δ' ἐμῶν τέκνων</TextUnit>
    <TextUnit id="587" loc="581">οὐκ ἐκπονήσω θάνατον; οὐκ ἄρ' ̔Ηρακλῆς</TextUnit>
    <TextUnit id="588" loc="582">ὁ καλλίνικος ὡς πάροιθε λέξομαι.</TextUnit>
    <TextUnit id="589" loc="583">δίκαια τοὺς τεκόντας ὠφελεῖν τέκνα,</TextUnit>
    <TextUnit id="590" loc="584">πατέρα τε πρέσβυν τήν τε κοινωνὸν γάμων.</TextUnit>
    <TextUnit id="591" loc="585">πρὸς σοῦ μέν, ὦ παῖ, τοῖς φίλοις τ' εἶναι φίλον</TextUnit>
    <TextUnit id="592" loc="586">τά τ' ἐχθρὰ μισεῖν: ἀλλὰ μὴ 'πείγου λίαν.</TextUnit>
    <TextUnit id="593" loc="587">τί δ' ἐστὶ τῶνδε θᾶσσον ἢ χρεών, πάτερ;</TextUnit>
    <TextUnit id="594" loc="588">πολλοὺς πένητας, ὀλβίους δὲ τῷ λόγῳ</TextUnit>
    <TextUnit id="595" loc="589">δοκοῦντας εἶναι συμμάχους ἄναξ ἔχει,</TextUnit>
    <TextUnit id="596" loc="590">οἳ στάσιν ἔθηκαν καὶ διώλεσαν πόλιν</TextUnit>
    <TextUnit id="597" loc="591">ἐφ' ἁρπαγαῖσι τῶν πέλας, τὰ δ' ἐν δόμοις</TextUnit>
    <TextUnit id="598" loc="592">δαπάναισι φροῦδα διαφυγόνθ' ὑπ' ἀργίας.</TextUnit>
    <TextUnit id="599" loc="593">ὤφθης ἐσελθὼν πόλιν: ἐπεὶ δ' ὤφθης, ὅρα</TextUnit>
    <TextUnit id="600" loc="594">ἐχθροὺς ἀθροίσας μὴ παρὰ γνώμην πέσῃς.</TextUnit>
    <TextUnit id="601" loc="595">μέλει μὲν οὐδὲν εἴ με πᾶς' εἶδεν πόλις:</TextUnit>
    <TextUnit id="602" loc="596">ὄρνιν δ' ἰδών τιν' οὐκ ἐν αἰσίοις ἕδραις,</TextUnit>
    <TextUnit id="603" loc="597">ἔγνων πόνον τιν' ἐς δόμους πεπτωκότα:</TextUnit>
    <TextUnit id="604" loc="598">ὥστ' ἐκ προνοίας κρύφιος εἰσῆλθον χθόνα.</TextUnit>
    <TextUnit id="605" loc="599">καλῶς: παρελθὼν νῦν πρόσειπέ θ' ἑστίαν</TextUnit>
    <TextUnit id="606" loc="600">καὶ δὸς πατρῴοις δώμασιν σὸν ὄμμ' ἰδεῖν.</TextUnit>
    <TextUnit id="607" loc="601">ἥξει γὰρ αὐτὸς σὴν δάμαρτα καὶ τέκνα</TextUnit>
    <TextUnit id="608" loc="602">ἕλξων φονεύσων κἄμ' ἐπισφάξων ἄναξ:</TextUnit>
    <TextUnit id="609" loc="603">μένοντι δ' αὐτοῦ πάντα σοι γενήσεται</TextUnit>
    <TextUnit id="610" loc="604">τῇ τ' ἀσφαλείᾳ κερδανεῖς: πόλιν δὲ σὴν</TextUnit>
    <TextUnit id="611" loc="605">μὴ πρὶν ταράξῃς πρὶν τόδ' εὖ θέσθαι, τέκνον.</TextUnit>
    <TextUnit id="612" loc="606">δράσω τάδ': εὖ γὰρ εἶπας: εἶμ' ἔσω δόμων.</TextUnit>
    <TextUnit id="613" loc="607">χρόνῳ δ' ἀνελθὼν ἐξ ἀνηλίων μυχῶν</TextUnit>
    <TextUnit id="614" loc="608">̔́Αιδου Κόρης τ' ἔνερθεν, οὐκ ἀτιμάσω</TextUnit>
    <TextUnit id="615" loc="609">θεοὺς προσειπεῖν πρῶτα τοὺς κατὰ στέγας.</TextUnit>
    <TextUnit id="616" loc="610">ἦλθες γὰρ ὄντως δώματ' εἰς ̔́Αιδου, τέκνον;</TextUnit>
    <TextUnit id="617" loc="611">καὶ θῆρά γ' ἐς φῶς τὸν τρίκρανον ἤγαγον.</TextUnit>
    <TextUnit id="618" loc="612">μάχῃ κρατήσας ἢ θεᾶς δωρήμασιν;</TextUnit>
    <TextUnit id="619" loc="613">μάχῃ: τὰ μυστῶν δ' ὄργι' εὐτύχης' ἰδών.</TextUnit>
    <TextUnit id="620" loc="614">ἦ καὶ κατ' οἴκους ἐστὶν Εὐρυσθέως ὁ θήρ;</TextUnit>
    <TextUnit id="621" loc="615">Χθονίας νιν ἄλσος ̔Ερμιών τ' ἔχει πόλις.</TextUnit>
    <TextUnit id="622" loc="616">οὐδ' οἶδεν Εὐρυσθεύς σε γῆς ἥκοντ' ἄνω;</TextUnit>
    <TextUnit id="623" loc="617">οὐκ οἶδ': ἵν' ἐλθὼν τἀνθάδ' εἰδείην πάρος.</TextUnit>
    <TextUnit id="624" loc="618">χρόνον δὲ πῶς τοσοῦτον ἦσθ' ὑπὸ χθονί;</TextUnit>
    <TextUnit id="625" loc="619">Θησέα κομίζων ἐχρόνις' ἐξ ̔́Αιδου, πάτερ.</TextUnit>
    <TextUnit id="626" loc="620">καὶ ποῦ 'στιν; ἢ γῆς πατρίδος οἴχεται πέδον;</TextUnit>
    <TextUnit id="627" loc="621">βέβηκ' ̓Αθήνας νέρθεν ἄσμενος φυγών.</TextUnit>
    <TextUnit id="628" loc="622">ἀλλ' εἶ', ὁμαρτεῖτ', ὦ τέκν', ἐς δόμους πατρί:</TextUnit>
    <TextUnit id="629" loc="623">καλλίονές τἄρ' εἴσοδοι τῶν ἐξόδων</TextUnit>
    <TextUnit id="630" loc="624">πάρεισιν ὑμῖν. ἀλλὰ θάρσος ἴσχετε</TextUnit>
    <TextUnit id="631" loc="625">καὶ νάματ' ὄσσων μηκέτ' ἐξανίετε:</TextUnit>
    <TextUnit id="632" loc="626">σύ τ', ὦ γύναι μοι, σύλλογον ψυχῆς λαβὲ</TextUnit>
    <TextUnit id="633" loc="627">τρόμου τε παῦσαι, καὶ μέθεσθ' ἐμῶν πέπλων:</TextUnit>
    <TextUnit id="634" loc="628">οὐ γὰρ πτερωτὸς οὐδὲ φευξείω φίλους.</TextUnit>
    <TextUnit id="635" loc="629">ἆ,</TextUnit>
    <TextUnit id="636" loc="630">οἵδ' οὐκ ἀφιᾶς', ἀλλ' ἀνάπτονται πέπλων</TextUnit>
    <TextUnit id="637" loc="630">τοσῷδε μᾶλλον: ὧδ' ἔβητ' ἐπὶ ξυροῦ;</TextUnit>
    <TextUnit id="638" loc="631">ἄξω λαβών γε τούσδ' ἐφολκίδας χεροῖν,</TextUnit>
    <TextUnit id="639" loc="632">ναῦς δ' ὣς ἐφέλξω: καὶ γὰρ οὐκ ἀναίνομαι</TextUnit>
    <TextUnit id="640" loc="633">θεράπευμα τέκνων. πάντα τἀνθρώπων ἴσα:</TextUnit>
    <TextUnit id="641" loc="634">φιλοῦσι παῖδας οἵ τ' ἀμείνονες βροτῶν</TextUnit>
    <TextUnit id="642" loc="635">οἵ τ' οὐδὲν ὄντες: χρήμασιν δὲ διάφοροι:</TextUnit>
    <TextUnit id="643" loc="636">ἔχουσιν, οἳ δ' οὔ: πᾶν δὲ φιλότεκνον γένος.</TextUnit>
    <TextUnit id="644" loc="637">ἁ νεότας μοι φίλον αἰ-</TextUnit>
    <TextUnit id="645" loc="638">εί: τὸ δὲ γῆρας ἄχθος</TextUnit>
    <TextUnit id="646" loc="639">βαρύτερον Αἴτνας σκοπέλων</TextUnit>
    <TextUnit id="647" loc="640">ἐπὶ κρατὶ κεῖται, βλεφάρων</TextUnit>
    <TextUnit id="648" loc="642">σκοτεινὸν φάος ἐπικαλύψαν.</TextUnit>
    <TextUnit id="649" loc="643">μή μοι μήτ' ̓Ασιήτιδος</TextUnit>
    <TextUnit id="650" loc="644">τυραννίδος ὄλβος εἴη,</TextUnit>
    <TextUnit id="651" loc="645">μὴ χρυσοῦ δώματα πλήρη</TextUnit>
    <TextUnit id="652" loc="646">τᾶς ἥβας ἀντιλαβεῖν,</TextUnit>
    <TextUnit id="653" loc="647">ἃ καλλίστα μὲν ἐν ὄλβῳ,</TextUnit>
    <TextUnit id="654" loc="648">καλλίστα δ' ἐν πενίᾳ.</TextUnit>
    <TextUnit id="655" loc="649">τὸ δὲ λυγρὸν φόνιόν τε γῆ-</TextUnit>
    <TextUnit id="656" loc="650">ρας μισῶ: κατὰ κυμάτων δ'</TextUnit>
    <TextUnit id="657" loc="651">ἔρροι, μηδέ ποτ' ὤφελεν</TextUnit>
    <TextUnit id="658" loc="652">θνατῶν δώματα καὶ πόλεις</TextUnit>
    <TextUnit id="659" loc="653">ἐλθεῖν, ἀλλὰ κατ' αἰθέρ' αἰ-</TextUnit>
    <TextUnit id="660" loc="654">εὶ πτεροῖσι φορείσθω.</TextUnit>
    <TextUnit id="661" loc="655">εἰ δὲ θεοῖς ἦν ξύνεσις</TextUnit>
    <TextUnit id="662" loc="656">καὶ σοφία κατ' ἄνδρας,</TextUnit>
    <TextUnit id="663" loc="657">δίδυμον ἂν ἥβαν ἔφερον</TextUnit>
    <TextUnit id="664" loc="659">φανερὸν χαρακτῆρ' ἀρετᾶς</TextUnit>
    <TextUnit id="665" loc="660">ὅσοισιν μέτα, κατθανόντες τ'</TextUnit>
    <TextUnit id="666" loc="661">εἰς αὐγὰς πάλιν ἁλίου</TextUnit>
    <TextUnit id="667" loc="662">δισσοὺς ἂν ἔβαν διαύλους,</TextUnit>
    <TextUnit id="668" loc="663">ἁ δυσγένεια δ' ἁπλοῦν ἂν</TextUnit>
    <TextUnit id="669" loc="664">εἶχεν ζόας βίοτον,</TextUnit>
    <TextUnit id="670" loc="665">καὶ τῷδ' ἦν τούς τε κακοὺς ἂν</TextUnit>
    <TextUnit id="671" loc="666">γνῶναι καὶ τοὺς ἀγαθούς,</TextUnit>
    <TextUnit id="672" loc="667">ἴσον ἅτ' ἐν νεφέλαισιν ἄ-</TextUnit>
    <TextUnit id="673" loc="668">στρων ναύταις ἀριθμὸς πέλει.</TextUnit>
    <TextUnit id="674" loc="669">νῦν δ' οὐδεὶς ὅρος ἐκ θεῶν</TextUnit>
    <TextUnit id="675" loc="670">χρηστοῖς οὐδὲ κακοῖς σαφής,</TextUnit>
    <TextUnit id="676" loc="671">ἀλλ' εἱλισσόμενός τις αἰ-</TextUnit>
    <TextUnit id="677" loc="672">ὼν πλοῦτον μόνον αὔξει.</TextUnit>
    <TextUnit id="678" loc="673">οὐ παύσομαι τὰς Χάριτας</TextUnit>
    <TextUnit id="679" loc="674">Μούσαις συγκαταμειγνύς,</TextUnit>
    <TextUnit id="680" loc="675">ἁδίσταν συζυγίαν.</TextUnit>
    <TextUnit id="681" loc="676">μὴ ζῴην μετ' ἀμουσίας,</TextUnit>
    <TextUnit id="682" loc="677">αἰεὶ δ' ἐν στεφάνοισιν εἴ-</TextUnit>
    <TextUnit id="683" loc="678">ην: ἔτι τοι γέρων ἀοι-</TextUnit>
    <TextUnit id="684" loc="679">δὸς κελαδεῖ Μναμοσύναν:</TextUnit>
    <TextUnit id="685" loc="680">ἔτι τὰν ̔Ηρακλέους</TextUnit>
    <TextUnit id="686" loc="681">καλλίνικον ἀείδω</TextUnit>
    <TextUnit id="687" loc="682">παρά τε Βρόμιον οἰνοδόταν</TextUnit>
    <TextUnit id="688" loc="683">παρά τε χέλυος ἑπτατόνου</TextUnit>
    <TextUnit id="689" loc="684">μολπὰν καὶ Λίβυν αὐλόν:</TextUnit>
    <TextUnit id="690" loc="685">οὔπω καταπαύσομεν</TextUnit>
    <TextUnit id="691" loc="686">Μούσας, αἵ μ' ἐχόρευσαν.</TextUnit>
    <TextUnit id="692" loc="687">παιᾶνα μὲν Δηλιάδες</TextUnit>
    <TextUnit id="693" loc="688">ὑμνοῦς' ἀμφὶ πύλας τὸν</TextUnit>
    <TextUnit id="694" loc="689">Λατοῦς εὔπαιδα γόνον</TextUnit>
    <TextUnit id="695" loc="690">εἱλίσσουσαι καλλίχορον:</TextUnit>
    <TextUnit id="696" loc="691">παιᾶνας δ' ἐπὶ σοῖς μελά-</TextUnit>
    <TextUnit id="697" loc="692">θροις κύκνος ὣς γέρων ἀοι-</TextUnit>
    <TextUnit id="698" loc="693">δὸς πολιᾶν ἐκ γενύων</TextUnit>
    <TextUnit id="699" loc="694">κελαδήσω: τὸ γὰρ εὖ</TextUnit>
    <TextUnit id="700" loc="695">τοῖς ὕμνοισιν ὑπάρχει:</TextUnit>
    <TextUnit id="701" loc="696">Διὸς ὁ παῖς: τᾶς δ' εὐγενίας</TextUnit>
    <TextUnit id="702" loc="697">πλέον ὑπερβάλλων ἀρετᾷ</TextUnit>
    <TextUnit id="703" loc="698">μοχθήσας τὸν ἄκυμον</TextUnit>
    <TextUnit id="704" loc="699">θῆκεν βίοτον βροτοῖς</TextUnit>
    <TextUnit id="705" loc="700">πέρσας δείματα θηρῶν.</TextUnit>
    <TextUnit id="706" loc="701">ἐς καιρὸν οἴκων ̓Αμφιτρύων ἔξω περᾷ:</TextUnit>
    <TextUnit id="707" loc="702">χρόνος γὰρ ἤδη δαρὸς ἐξ ὅτου πέπλοις</TextUnit>
    <TextUnit id="708" loc="703">κοσμεῖσθε σῶμα καὶ νεκρῶν ἀγάλμασιν.</TextUnit>
    <TextUnit id="709" loc="704">ἀλλ' εἶα, παῖδας καὶ δάμαρθ' ̔Ηρακλέους</TextUnit>
    <TextUnit id="710" loc="705">ἔξω κέλευε τῶνδε φαίνεσθαι δόμων,</TextUnit>
    <TextUnit id="711" loc="706">ἐφ' οἷς ὑπέστητ' αὐτεπάγγελτοι θανεῖν.</TextUnit>
    <TextUnit id="712" loc="707">ἄναξ, διώκεις μ' ἀθλίως πεπραγότα</TextUnit>
    <TextUnit id="713" loc="708">ὕβριν θ' ὑβρίζεις ἐπὶ θανοῦσι τοῖς ἐμοῖς:</TextUnit>
    <TextUnit id="714" loc="709">ἃ χρῆν σε μετρίως, κεἰ κρατεῖς, σπουδὴν ἔχειν.</TextUnit>
    <TextUnit id="715" loc="710">ἐπεὶ δ' ἀνάγκην προστίθης ἡμῖν θανεῖν,</TextUnit>
    <TextUnit id="716" loc="711">στέργειν ἀνάγκη: δραστέον δ' ἃ σοὶ δοκεῖ.</TextUnit>
    <TextUnit id="717" loc="712">ποῦ δῆτα Μεγάρα; ποῦ τέκν' ̓Αλκμήνης γόνου;</TextUnit>
    <TextUnit id="718" loc="713">δοκῶ μὲν αὐτήν, ὡς θύραθεν εἰκάσαι —</TextUnit>
    <TextUnit id="719" loc="714">τί χρῆμα δόξης; τοῦ δ' ἔχεις τεκμήριον;</TextUnit>
    <TextUnit id="720" loc="715">ἱκέτιν πρὸς ἁγνοῖς ̔Εστίας θάσσειν βάθροις</TextUnit>
    <TextUnit id="721" loc="716">ἀνόνητά γ' ἱκετεύουσαν ἐκσῷσαι βίον.</TextUnit>
    <TextUnit id="722" loc="717">καὶ τὸν θανόντα γ' ἀνακαλεῖν μάτην πόσιν.</TextUnit>
    <TextUnit id="723" loc="718">ὃ δ' οὐ πάρεστιν οὐδὲ μὴ μόλῃ ποτέ.</TextUnit>
    <TextUnit id="724" loc="719">οὔκ, εἴ γε μή τις θεῶν ἀναστήσειέ νιν.</TextUnit>
    <TextUnit id="725" loc="720">χώρει πρὸς αὐτὴν κἀκκόμιζε δωμάτων.</TextUnit>
    <TextUnit id="726" loc="721">μέτοχος ἂν εἴην τοῦ φόνου δράσας τόδε.</TextUnit>
    <TextUnit id="727" loc="722">ἡμεῖς, ἐπειδὴ σοὶ τόδ' ἔστ' ἐνθύμιον,</TextUnit>
    <TextUnit id="728" loc="723">οἱ δειμάτων ἔξωθεν ἐκπορεύσομεν</TextUnit>
    <TextUnit id="729" loc="724">σὺν μητρὶ παῖδας. δεῦρ' ἕπεσθε, πρόσπολοι,</TextUnit>
    <TextUnit id="730" loc="725">ὡς ἂν σχολὴν λύσωμεν ἄσμενοι πόνων.</TextUnit>
    <TextUnit id="731" loc="726">σὺ δ' οὖν ἴθ', ἔρχῃ δ' οἷ χρεών: τὰ δ' ἄλλ' ἴσως</TextUnit>
    <TextUnit id="732" loc="727">ἄλλῳ μελήσει. προσδόκα δὲ δρῶν κακῶς</TextUnit>
    <TextUnit id="733" loc="728">κακόν τι πράξειν. ὦ γέροντες, ἐς καλὸν</TextUnit>
    <TextUnit id="734" loc="729">στείχει, βρόχοισι δ' ἀρκύων γενήσεται</TextUnit>
    <TextUnit id="735" loc="730">ξιφηφόροισι, τοὺς πέλας δοκῶν κτενεῖν</TextUnit>
    <TextUnit id="736" loc="731">ὁ παγκάκιστος. εἶμι δ', ὡς ἴδω νεκρὸν</TextUnit>
    <TextUnit id="737" loc="732">πίπτοντ': ἔχει γὰρ ἡδονὰς θνῄσκων ἀνὴρ</TextUnit>
    <TextUnit id="738" loc="733">ἐχθρὸς τίνων τε τῶν δεδραμένων δίκην.</TextUnit>
    <TextUnit id="739" loc="735">μεταβολὰ κακῶν: μέγας ὁ πρόσθ' ἄναξ</TextUnit>
    <TextUnit id="740" loc="736">πάλιν ὑποστρέφει βίοτον ἐξ ̔́Αιδα.</TextUnit>
    <TextUnit id="741" loc="737">ἰώ:</TextUnit>
    <TextUnit id="742" loc="738">δίκα καὶ θεῶν παλίρρους πότμος.</TextUnit>
    <TextUnit id="743" loc="740">ἦλθες χρόνῳ μὲν οὗ δίκην δώσεις θανών,</TextUnit>
    <TextUnit id="744" loc="741">ὕβρεις ὑβρίζων εἰς ἀμείνονας σέθεν.</TextUnit>
    <TextUnit id="745" loc="744">χαρμοναὶ δακρύων ἔδοσαν ἐκβολάς:</TextUnit>
    <TextUnit id="746" loc="745">πάλιν ἔμολεν —</TextUnit>
    <TextUnit id="747" loc="746">ἃ πάρος οὔποτε διὰ φρενὸς ἤλπις' ἂν</TextUnit>
    <TextUnit id="748" loc="747">παθεῖν — γᾶς ἄναξ.</TextUnit>
    <TextUnit id="749" loc="748">ἀλλ', ὦ γεραιοί, καὶ τὰ δωμάτων ἔσω</TextUnit>
    <TextUnit id="750" loc="749">σκοπῶμεν, εἰ πράσσει τις ὡς ἐγὼ θέλω.</TextUnit>
    <TextUnit id="751" loc="750">ἰώ μοί μοι.</TextUnit>
    <TextUnit id="752" loc="751">τόδε κατάρχεται μέλος ἐμοὶ κλύειν</TextUnit>
    <TextUnit id="753" loc="752">φίλιον ἐν δόμοις: θάνατος οὐ πόρσω.</TextUnit>
    <TextUnit id="754" loc="753">βοᾷ</TextUnit>
    <TextUnit id="755" loc="754">φόνου φροίμιον στενάζων ἄναξ.</TextUnit>
    <TextUnit id="756" loc="755">ὦ πᾶσα Κάδμου γαῖ', ἀπόλλυμαι δόλῳ.</TextUnit>
    <TextUnit id="757" loc="755">καὶ γὰρ διώλλυς: ἀντίποινα δ' ἐκτίνων</TextUnit>
    <TextUnit id="758" loc="756">τόλμα, διδούς γε τῶν δεδραμένων δίκην.</TextUnit>
    <TextUnit id="759" loc="757">τίς ὁ θεοὺς ἀνομίᾳ χραίνων, θνητὸς ὤν,</TextUnit>
    <TextUnit id="760" loc="758">ἄφρονα λόγον</TextUnit>
    <TextUnit id="761" loc="759">οὐρανίων μακάρων κατέβαλ', ὡς ἄρ' οὐ</TextUnit>
    <TextUnit id="762" loc="760">σθένουσιν θεοί;</TextUnit>
    <TextUnit id="763" loc="760">— γέροντες, οὐκέτ' ἔστι δυσσεβὴς ἀνήρ.</TextUnit>
    <TextUnit id="764" loc="761">— σιγᾷ μέλαθρα: πρὸς χοροὺς τραπώμεθα.</TextUnit>
    <TextUnit id="765" loc="762">— φίλοι γὰρ εὐτυχοῦσιν οὓς ἐγὼ θέλω.</TextUnit>
    <TextUnit id="766" loc="763">χοροὶ χοροὶ</TextUnit>
    <TextUnit id="767" loc="764">καὶ θαλίαι μέλουσι Θή-</TextUnit>
    <TextUnit id="768" loc="765">βας ἱερὸν κατ' ἄστυ.</TextUnit>
    <TextUnit id="769" loc="765">μεταλλαγαὶ γὰρ δακρύων,</TextUnit>
    <TextUnit id="770" loc="766">μεταλλαγαὶ συντυχίας</TextUnit>
    <TextUnit id="771" loc="767">νέας ἔτεκον ἀοιδάς.</TextUnit>
    <TextUnit id="772" loc="768">βέβακ' ἄναξ ὁ καινός, ὁ δὲ παλαίτερος</TextUnit>
    <TextUnit id="773" loc="770">κρατεῖ, λιμένα λιπών γε τὸν ̓Αχερόντιον.</TextUnit>
    <TextUnit id="774" loc="771">δοκημάτων</TextUnit>
    <TextUnit id="775" loc="771b">ἐκτὸς ἦλθεν ἐλπίς.</TextUnit>
    <TextUnit id="776" loc="772">θεοὶ θεοὶ</TextUnit>
    <TextUnit id="777" loc="772b">τῶν ἀδίκων μέλουσι καὶ</TextUnit>
    <TextUnit id="778" loc="773">τῶν ὁσίων ἐπᾴειν.</TextUnit>
    <TextUnit id="779" loc="774">ὁ χρυσὸς ἅ τ' εὐτυχία</TextUnit>
    <TextUnit id="780" loc="775">φρενῶν βροτοὺς ἐξάγεται,</TextUnit>
    <TextUnit id="781" loc="776">δύνασιν ἄδικον ἐφέλκων.</TextUnit>
    <TextUnit id="782" loc="777">Χρόνου γὰρ οὔτις τὸ πάλιν εἰσορᾶν ἔτλα:</TextUnit>
    <TextUnit id="783" loc="778">νόμον παρέμενος, ἀνομίᾳ χάριν διδοὺς</TextUnit>
    <TextUnit id="784" loc="779">ἔθραυσεν ὄλ-</TextUnit>
    <TextUnit id="785" loc="780">βου κελαινὸν ἅρμα.</TextUnit>
    <TextUnit id="786" loc="781">̓Ισμήν' ὦ στεφαναφόρει,</TextUnit>
    <TextUnit id="787" loc="782">ξεσταί θ' ἑπταπύλου πόλεως</TextUnit>
    <TextUnit id="788" loc="783">ἀναχορεύσατ' ἀγυιαί,</TextUnit>
    <TextUnit id="789" loc="784">Δίρκα θ' ἁ καλλιρρέεθρος,</TextUnit>
    <TextUnit id="790" loc="785">σύν τ' ̓Ασωπιάδες κόραι,</TextUnit>
    <TextUnit id="791" loc="786">πατρὸς ὕδωρ βᾶτε λιποῦσαι συναοιδοί,</TextUnit>
    <TextUnit id="792" loc="788">Νύμφαι, τὸν ̔Ηρακλέους</TextUnit>
    <TextUnit id="793" loc="789">καλλίνικον ἀγῶνα.</TextUnit>
    <TextUnit id="794" loc="790">Πυθίου δενδρῶτι πέτρα</TextUnit>
    <TextUnit id="795" loc="791">Μουσῶν θ' ̔Ελικωνιάδων</TextUnit>
    <TextUnit id="796" loc="792">δώματ', ὤ,</TextUnit>
    <TextUnit id="797" loc="793">ἥξετ' εὐγαθεῖ κελάδῳ</TextUnit>
    <TextUnit id="798" loc="794">ἐμὰν πόλιν, ἐμὰ τείχη,</TextUnit>
    <TextUnit id="799" loc="795">Σπαρτῶν ἵνα γένος ἔφανε</TextUnit>
    <TextUnit id="800" loc="795">χαλκασπίδων λόχος, ὃς γᾶν</TextUnit>
    <TextUnit id="801" loc="796">τέκνων τέκνοις μεταμείβει,</TextUnit>
    <TextUnit id="802" loc="797">Θήβαις ἱερὸν φῶς.</TextUnit>
    <TextUnit id="803" loc="798">ὦ λέκτρων δύο συγγενεῖς</TextUnit>
    <TextUnit id="804" loc="799">εὐναί, θνατογενοῦς τε καὶ</TextUnit>
    <TextUnit id="805" loc="800">Διός, ὃς ἦλθεν ἐς εὐνὰν</TextUnit>
    <TextUnit id="806" loc="801">Νύμφας τᾶς Περσηίδος: ὡς</TextUnit>
    <TextUnit id="807" loc="802">πιστόν μοι τὸ παλαιὸν ἤ-</TextUnit>
    <TextUnit id="808" loc="803">δη λέχος, ὦ Ζεῦ, σὸν ἐπ' οὐκ ἐλπίδι φάνθη,</TextUnit>
    <TextUnit id="809" loc="805">λαμπρὰν δ' ἔδειξ' ὁ χρόνος</TextUnit>
    <TextUnit id="810" loc="806">τὰν ̔Ηρακλέος ἀλκάν:</TextUnit>
    <TextUnit id="811" loc="807">γᾶς ὃς ἐξέβα θαλάμων</TextUnit>
    <TextUnit id="812" loc="808">Πλούτωνος δῶμα λιπὼν</TextUnit>
    <TextUnit id="813" loc="809">νέρτερον.</TextUnit>
    <TextUnit id="814" loc="810">κρείσσων μοι τύραννος ἔφυς</TextUnit>
    <TextUnit id="815" loc="810">ἢ δυσγένει' ἀνάκτων,</TextUnit>
    <TextUnit id="816" loc="811">ἃ νῦν ἐσορᾶν ἔφανε</TextUnit>
    <TextUnit id="817" loc="812">ξιφηφόρων ἐς ἀγώνων</TextUnit>
    <TextUnit id="818" loc="813">ἅμιλλαν, εἰ τὸ δίκαιον</TextUnit>
    <TextUnit id="819" loc="814">θεοῖς ἔτ' ἀρέσκει.</TextUnit>
    <TextUnit id="820" loc="815">— ἔα ἔα:</TextUnit>
    <TextUnit id="821" loc="816">ἆρ' ἐς τὸν αὐτὸν πίτυλον ἥκομεν φόβου,</TextUnit>
    <TextUnit id="822" loc="817">γέροντες, οἷον φάσμ' ὑπὲρ δόμων ὁρῶ;</TextUnit>
    <TextUnit id="823" loc="818">— φυγῇ φυγῇ</TextUnit>
    <TextUnit id="824" loc="819">νωθὲς πέδαιρε κῶλον, ἐκποδὼν ἔλα.</TextUnit>
    <TextUnit id="825" loc="820">— ὦναξ Παιάν,</TextUnit>
    <TextUnit id="826" loc="821">ἀπότροπος γένοιό μοι πημάτων.</TextUnit>
    <TextUnit id="827" loc="822">θαρσεῖτε Νυκτὸς τήνδ' ὁρῶντες ἔκγονον</TextUnit>
    <TextUnit id="828" loc="823">Λύσσαν, γέροντες, κἀμὲ τὴν θεῶν λάτριν</TextUnit>
    <TextUnit id="829" loc="824">̓͂Ιριν: πόλει γὰρ οὐδὲν ἥκομεν βλάβος,</TextUnit>
    <TextUnit id="830" loc="825">ἑνὸς δ' ἐπ' ἀνδρὸς σῶμα συστρατεύομεν,</TextUnit>
    <TextUnit id="831" loc="826">ὅν φασιν εἶναι Ζηνὸς ̓Αλκμήνης τ' ἄπο.</TextUnit>
    <TextUnit id="832" loc="827">πρὶν μὲν γὰρ ἄθλους ἐκτελευτῆσαι πικρούς,</TextUnit>
    <TextUnit id="833" loc="828">τὸ χρή νιν ἐξέσῳζεν, οὐδ' εἴα πατὴρ</TextUnit>
    <TextUnit id="834" loc="829">Ζεύς νιν κακῶς δρᾶν οὔτ' ἔμ' οὔθ' ̔́Ηραν ποτέ:</TextUnit>
    <TextUnit id="835" loc="830">ἐπεὶ δὲ μόχθους διεπέρας' Εὐρυσθέως,</TextUnit>
    <TextUnit id="836" loc="831">̔́Ηρα προσάψαι καινὸν αἷμ' αὐτῷ θέλει</TextUnit>
    <TextUnit id="837" loc="832">παῖδας κατακτείναντι, συνθέλω δ' ἐγώ.</TextUnit>
    <TextUnit id="838" loc="833">ἀλλ' εἶ', ἄτεγκτον συλλαβοῦσα καρδίαν,</TextUnit>
    <TextUnit id="839" loc="834">Νυκτὸς κελαινῆς ἀνυμέναιε παρθένε,</TextUnit>
    <TextUnit id="840" loc="835">μανίας τ' ἐπ' ἀνδρὶ τῷδε καὶ παιδοκτόνους</TextUnit>
    <TextUnit id="841" loc="836">φρενῶν ταραγμοὺς καὶ ποδῶν σκιρτήματα</TextUnit>
    <TextUnit id="842" loc="837">ἔλαυνε, κίνει, φόνιον ἐξίει κάλων,</TextUnit>
    <TextUnit id="843" loc="838">ὡς ἂν πορεύσας δι' ̓Αχερούσιον πόρον</TextUnit>
    <TextUnit id="844" loc="839">τὸν καλλίπαιδα στέφανον αὐθέντῃ φόνῳ</TextUnit>
    <TextUnit id="845" loc="840">γνῷ μὲν τὸν ̔́Ηρας οἷός ἐστ' αὐτῷ χόλος,</TextUnit>
    <TextUnit id="846" loc="841">μάθῃ δὲ τὸν ἐμόν: ἢ θεοὶ μὲν οὐδαμοῦ,</TextUnit>
    <TextUnit id="847" loc="842">τὰ θνητὰ δ' ἔσται μεγάλα, μὴ δόντος δίκην.</TextUnit>
    <TextUnit id="848" loc="843">ἐξ εὐγενοῦς μὲν πατρὸς ἔκ τε μητέρος</TextUnit>
    <TextUnit id="849" loc="844">πέφυκα, Νυκτὸς Οὐρανοῦ τ' ἀφ' αἵματος:</TextUnit>
    <TextUnit id="850" loc="845">† τιμάς τ' ἔχω τάσδ' οὐκ ἀγασθῆναι φίλοις †</TextUnit>
    <TextUnit id="851" loc="846">οὐδ' ἥδομαι φοιτῶς' ἐπ' ἀνθρώπων φίλους,</TextUnit>
    <TextUnit id="852" loc="847">παραινέσαι δέ, πρὶν σφαλεῖσαν εἰσιδεῖν,</TextUnit>
    <TextUnit id="853" loc="848">̔́Ηρᾳ θέλω σοί τ', ἢν πίθησθ' ἐμοῖς λόγοις.</TextUnit>
    <TextUnit id="854" loc="849">ἀνὴρ ὅδ' οὐκ ἄσημος οὔτ' ἐπὶ χθονὶ</TextUnit>
    <TextUnit id="855" loc="850">οὔτ' ἐν θεοῖσιν, οὗ σύ μ' ἐσπέμπεις δόμους:</TextUnit>
    <TextUnit id="856" loc="851">ἄβατον δὲ χώραν καὶ θάλασσαν ἀγρίαν</TextUnit>
    <TextUnit id="857" loc="852">ἐξημερώσας, θεῶν ἀνέστησεν μόνος</TextUnit>
    <TextUnit id="858" loc="853">τιμὰς πιτνούσας ἀνοσίων ἀνδρῶν ὕπο:</TextUnit>
    <TextUnit id="859" loc="855">σοί τ' οὐ παραινῶ μεγάλα βούλεσθαι κακά.</TextUnit>
    <TextUnit id="860" loc="855">μὴ σὺ νουθέτει τά θ' ̔́Ηρας κἀμὰ μηχανήματα.</TextUnit>
    <TextUnit id="861" loc="856">ἐς τὸ λῷον ἐμβιβάζω ς' ἴχνος ἀντὶ τοῦ κακοῦ.</TextUnit>
    <TextUnit id="862" loc="857">οὐχὶ σωφρονεῖν γ' ἔπεμψε δεῦρό ς' ἡ Διὸς δάμαρ.</TextUnit>
    <TextUnit id="863" loc="858">̔́Ηλιον μαρτυρόμεσθα δρῶς' ἃ δρᾶν οὐ βούλομαι.</TextUnit>
    <TextUnit id="864" loc="859">εἰ δὲ δή μ' ̔́Ηρᾳ θ' ὑπουργεῖν σοί τ' ἀναγκαίως ἔχει</TextUnit>
    <TextUnit id="865" loc="860">τάχος ἐπιρροίβδην θ' ὁμαρτεῖν ὡς κυνηγέτῃ κύνας,</TextUnit>
    <TextUnit id="866" loc="861">εἶμί γ': οὔτε πόντος οὕτως κύμασιν στένων λάβρως</TextUnit>
    <TextUnit id="867" loc="862">οὔτε γῆς σεισμὸς κεραυνοῦ τ' οἶστρος ὠδῖνας πνέων,</TextUnit>
    <TextUnit id="868" loc="863">οἷ' ἐγὼ στάδια δραμοῦμαι στέρνον εἰς ̔Ηρακλέους:</TextUnit>
    <TextUnit id="869" loc="864">καὶ καταρρήξω μέλαθρα καὶ δόμους ἐπεμβαλῶ,</TextUnit>
    <TextUnit id="870" loc="865">τέκν' ἀποκτείνασα πρῶτον: ὁ δὲ κανὼν οὐκ εἴσεται</TextUnit>
    <TextUnit id="871" loc="866">παῖδας οὓς ἔτικτ' ἐναίρων, πρὶν ἂν ἐμὰς λύσσας ἀφῇ.</TextUnit>
    <TextUnit id="872" loc="867">ἢν ἰδού: καὶ δὴ τινάσσει κρᾶτα βαλβίδων ἄπο</TextUnit>
    <TextUnit id="873" loc="868">καὶ διαστρόφους ἑλίσσει σῖγα γοργωποὺς κόρας.</TextUnit>
    <TextUnit id="874" loc="869">ἀμπνοὰς δ' οὐ σωφρονίζει, ταῦρος ὣς ἐς ἐμβολὴν</TextUnit>
    <TextUnit id="875" loc="870">† δεινός: μυκᾶται † δὲ Κῆρας ἀνακαλῶν τὰς Ταρτάρου.</TextUnit>
    <TextUnit id="876" loc="871">τάχα ς' ἐγὼ μᾶλλον χορεύσω καὶ καταυλήσω φόβῳ.</TextUnit>
    <TextUnit id="877" loc="872">στεῖχ' ἐς Οὔλυμπον πεδαίρους', ̓͂Ιρι, γενναῖον πόδα:</TextUnit>
    <TextUnit id="878" loc="873">ἐς δόμους δ' ἡμεῖς ἄφαντοι δυσόμεσθ' ̔Ηρακλέους.</TextUnit>
    <TextUnit id="879" loc="875">ὀτοτοτοτοτοῖ, στέναξον: ἀποκείρεται</TextUnit>
    <TextUnit id="880" loc="876">σὸν ἄνθος πόλεος, ὁ Διὸς ἔκγονος:</TextUnit>
    <TextUnit id="881" loc="877">μέλεος ̔Ελλάς, ἃ τὸν εὐεργέταν</TextUnit>
    <TextUnit id="882" loc="878">ἀποβαλεῖς, ὀλεῖς μανίαισιν Λύσσας</TextUnit>
    <TextUnit id="883" loc="879">χορευθέντ' ἐναύλοις.</TextUnit>
    <TextUnit id="884" loc="880">βέβακεν ἐν δίφροισιν ἁ πολύστονος,</TextUnit>
    <TextUnit id="885" loc="881">ἅρμασι δ' ἐνδίδωσι</TextUnit>
    <TextUnit id="886" loc="882">κέντρον ὡς ἐπὶ λώβᾳ</TextUnit>
    <TextUnit id="887" loc="883">Νυκτὸς Γοργὼν ἑκατογκεφάλοις</TextUnit>
    <TextUnit id="888" loc="884">ὄφεων ἰαχήμασι, Λύσσα μαρμαρωπός.</TextUnit>
    <TextUnit id="889" loc="885">ταχὺ τὸν εὐτυχῆ μετέβαλεν δαίμων,</TextUnit>
    <TextUnit id="890" loc="886">ταχὺ δὲ πρὸς πατρὸς τέκν' ἐκπνεύσεται.</TextUnit>
    <TextUnit id="891" loc="887">ἰώ μοι μέλεος.</TextUnit>
    <TextUnit id="892" loc="888">ἰὼ Ζεῦ, τὸ σὸν γένος ἄγονον αὐτίκα</TextUnit>
    <TextUnit id="893" loc="889">λυσσάδες ὠμοβρῶτες ἄδικοι Ποιναὶ</TextUnit>
    <TextUnit id="894" loc="890">κακοῖσιν ἐκπετάσουσιν.</TextUnit>
    <TextUnit id="895" loc="891">ἰὼ στέγαι.</TextUnit>
    <TextUnit id="896" loc="892">κατάρχεται χόρευμα τυμπάνων ἄτερ,</TextUnit>
    <TextUnit id="897" loc="893">οὐ βρομίῳ κεχαρισμένα θύρσῳ</TextUnit>
    <TextUnit id="898" loc="894">ἰὼ δόμοι.</TextUnit>
    <TextUnit id="899" loc="895">πρὸς αἵματ', οὐχὶ τᾶς Διονυσιάδος</TextUnit>
    <TextUnit id="900" loc="895">βοτρύων ἐπὶ χεύμασι λοιβᾶς.</TextUnit>
    <TextUnit id="901" loc="896">φυγῇ, τέκν', ἐξορμᾶτε.     δάιον τόδε</TextUnit>
    <TextUnit id="902" loc="897">δάιον μέλος ἐπαυλεῖται.</TextUnit>
    <TextUnit id="903" loc="898">κυναγετεῖ τέκνων διωγμόν: οὔποτ' ἄκραντα δόμοισι</TextUnit>
    <TextUnit id="904" loc="899">Λύσσα βακχεύσει.</TextUnit>
    <TextUnit id="905" loc="900">αἰαῖ κακῶν.</TextUnit>
    <TextUnit id="906" loc="901">αἰαῖ δῆτα τὸν γεραιὸν ὡς στένω</TextUnit>
    <TextUnit id="907" loc="902">πατέρα τάν τε παιδοτρόφον, ᾇ μάταν</TextUnit>
    <TextUnit id="908" loc="903">τέκεα γεννᾶται.</TextUnit>
    <TextUnit id="909" loc="904">ἰδοὺ ἰδού,</TextUnit>
    <TextUnit id="910" loc="905">θύελλα σείει δῶμα, συμπίπτει στέγη.</TextUnit>
    <TextUnit id="911" loc="906">ἢ ἤ: τί δρᾷς, ὦ Διὸς παῖ, μελάθρῳ;</TextUnit>
    <TextUnit id="912" loc="907">τάραγμα ταρτάρειον, ὡς ἐπ' ̓Εγκελάδῳ ποτέ, Παλλάς,</TextUnit>
    <TextUnit id="913" loc="908">ἐς δόμους πέμπεις.</TextUnit>
    <TextUnit id="914" loc="909">ὦ λευκὰ γήρᾳ σώματ'     ἀνακαλεῖς με τίνα</TextUnit>
    <TextUnit id="915" loc="910">βοάν;    ἄλαστα τἀν δόμοισι.     μάντιν οὐχ</TextUnit>
    <TextUnit id="916" loc="912">ἕτερον ἄξομαι.</TextUnit>
    <TextUnit id="917" loc="913">τεθνᾶσι παῖδες.     αἰαῖ.</TextUnit>
    <TextUnit id="918" loc="914">στενάζεθ', ὡς στενακτά.     δάιοι φόνοι,</TextUnit>
    <TextUnit id="919" loc="915">δάιοι δὲ τοκέων χέρες: ὤ.</TextUnit>
    <TextUnit id="920" loc="916">οὐκ ἄν τις εἴποι μᾶλλον ἢ πεπόνθαμεν.</TextUnit>
    <TextUnit id="921" loc="917">πῶς παισὶ στενακτὰν ἄταν ἄταν</TextUnit>
    <TextUnit id="922" loc="918">πατέρος ἀμφαίνεις;</TextUnit>
    <TextUnit id="923" loc="919">λέγε, τίνα τρόπον ἔσυτο θεόθεν ἐπὶ</TextUnit>
    <TextUnit id="924" loc="920">μέλαθρα κακὰ τάδε,</TextUnit>
    <TextUnit id="925" loc="921">τλήμονάς τε παίδων τύχας;</TextUnit>
    <TextUnit id="926" loc="922">ἱερὰ μὲν ἦν πάροιθεν ἐσχάρας Διὸς</TextUnit>
    <TextUnit id="927" loc="923">καθάρσι' οἴκων, γῆς ἄνακτ' ἐπεὶ κτανὼν</TextUnit>
    <TextUnit id="928" loc="924">ἐξέβαλε τῶνδε δωμάτων ̔Ηρακλέης:</TextUnit>
    <TextUnit id="929" loc="925">χορὸς δὲ καλλίμορφος εἱστήκει τέκνων</TextUnit>
    <TextUnit id="930" loc="926">πατήρ τε Μεγάρα τ': ἐν κύκλῳ δ' ἤδη κανοῦν</TextUnit>
    <TextUnit id="931" loc="927">εἵλικτο βωμοῦ, φθέγμα δ' ὅσιον εἴχομεν.</TextUnit>
    <TextUnit id="932" loc="928">μέλλων δὲ δαλὸν χειρὶ δεξιᾷ φέρειν,</TextUnit>
    <TextUnit id="933" loc="929">ἐς χέρνιβ' ὡς βάψειεν, ̓Αλκμήνης τόκος</TextUnit>
    <TextUnit id="934" loc="930">ἔστη σιωπῇ. καὶ χρονίζοντος πατρὸς</TextUnit>
    <TextUnit id="935" loc="931">παῖδες προσέσχον ὄμμ': ὁ δ' οὐκέθ' αὑτὸς ἦν,</TextUnit>
    <TextUnit id="936" loc="932">ἀλλ' ἐν στροφαῖσιν ὀμμάτων ἐφθαρμένος</TextUnit>
    <TextUnit id="937" loc="933">ῥίζας τ' ἐν ὄσσοις αἱματῶπας ἐκβαλὼν</TextUnit>
    <TextUnit id="938" loc="934">ἀφρὸν κατέσταζ' εὐτρίχου γενειάδος.</TextUnit>
    <TextUnit id="939" loc="935">ἔλεξε δ' ἅμα γέλωτι παραπεπληγμένῳ:</TextUnit>
    <TextUnit id="940" loc="936">Πάτερ, τί θύω πρὶν κτανεῖν Εὐρυσθέα</TextUnit>
    <TextUnit id="941" loc="937">καθάρσιον πῦρ, καὶ πόνους διπλοῦς ἔχω;</TextUnit>
    <TextUnit id="942" loc="938">ἔργον μιᾶς μοι χειρὸς εὖ θέσθαι τάδε:</TextUnit>
    <TextUnit id="943" loc="939">ὅταν δ' ἐνέγκω δεῦρο κρᾶτ' Εὐρυσθέως,</TextUnit>
    <TextUnit id="944" loc="940">ἐπὶ τοῖσι νῦν θανοῦσιν ἁγνιῶ χέρας.</TextUnit>
    <TextUnit id="945" loc="941">ἐκχεῖτε πηγάς, ῥίπτετ' ἐκ χειρῶν κανᾶ.</TextUnit>
    <TextUnit id="946" loc="942">τίς μοι δίδωσι τόξα; τίς δ' ὅπλον χερός;</TextUnit>
    <TextUnit id="947" loc="943">πρὸς τὰς Μυκήνας εἶμι: λάζυσθαι χρεὼν</TextUnit>
    <TextUnit id="948" loc="944">μοχλοὺς δικέλλας θ', ὥστε Κυκλώπων βάθρα</TextUnit>
    <TextUnit id="949" loc="945">φοίνικι κανόνι καὶ τύκοις ἡρμοσμένα</TextUnit>
    <TextUnit id="950" loc="946">στρεπτῷ σιδήρῳ συντριαινῶσαι πάλιν.</TextUnit>
    <TextUnit id="951" loc="947">αὐτοῦ δὲ βαίνων ἅρματ' οὐκ ἔχων ἔχειν</TextUnit>
    <TextUnit id="952" loc="948">ἔφασκε, δίφρου δ' εἰσέβαινεν ἄντυγας</TextUnit>
    <TextUnit id="953" loc="949">κἄθεινε, κέντρον δῆθεν ὡς ἔχων, χερί.</TextUnit>
    <TextUnit id="954" loc="950">διπλοῦς δ' ὀπαδοῖς ἦν γέλως φόβος θ' ὁμοῦ.</TextUnit>
    <TextUnit id="955" loc="951">καί τις τόδ' εἶπεν, ἄλλος εἰς ἄλλον δρακών:</TextUnit>
    <TextUnit id="956" loc="952">Παίζει πρὸς ἡμᾶς δεσπότης ἢ μαίνεται;</TextUnit>
    <TextUnit id="957" loc="953">ὁ δ' εἷρπ' ἄνω τε καὶ κάτω κατὰ στέγας,</TextUnit>
    <TextUnit id="958" loc="954">μέσον δ' ἐς ἀνδρῶν' ἐσπεσὼν Νίσου πόλιν</TextUnit>
    <TextUnit id="959" loc="955">ἥκειν ἔφασκε: δωμάτων τ' ἔσω βεβώς,</TextUnit>
    <TextUnit id="960" loc="956">κλιθεὶς ἐς οὖδας, ὡς ἔχει, σκευάζεται</TextUnit>
    <TextUnit id="961" loc="957">θοίνην. διελθὼν δ' ὡς βραχὺν χρόνον μονῆς</TextUnit>
    <TextUnit id="962" loc="958">̓Ισθμοῦ ναπαίας ἔλεγε προσβαίνειν πλάκας.</TextUnit>
    <TextUnit id="963" loc="959">κἀνταῦθα γυμνὸν σῶμα θεὶς πορπαμάτων,</TextUnit>
    <TextUnit id="964" loc="960">πρὸς οὐδέν' ἡμιλλᾶτο κἀκηρύσσετο</TextUnit>
    <TextUnit id="965" loc="961">αὐτὸς πρὸς αὑτοῦ καλλίνικος οὐδενός,</TextUnit>
    <TextUnit id="966" loc="962">ἀκοὴν ὑπειπών. δεινὰ δ' Εὐρυσθεῖ βρέμων</TextUnit>
    <TextUnit id="967" loc="963">ἦν ἐν Μυκήναις τῷ λόγῳ. πατὴρ δέ νιν</TextUnit>
    <TextUnit id="968" loc="964">θιγὼν κραταιᾶς χειρὸς ἐννέπει τάδε:</TextUnit>
    <TextUnit id="969" loc="965">̓͂Ω παῖ, τί πάσχεις; τίς ὁ τρόπος ξενώσεως</TextUnit>
    <TextUnit id="970" loc="966">τῆσδ'; οὔ τί που φόνος ς' ἐβάκχευσεν νεκρῶν,</TextUnit>
    <TextUnit id="971" loc="967">οὓς ἄρτι καίνεις; ὁ δέ νιν Εὐρυσθέως δοκῶν</TextUnit>
    <TextUnit id="972" loc="968">πατέρα προταρβοῦνθ' ἱκέσιον ψαύειν χερός,</TextUnit>
    <TextUnit id="973" loc="969">ὠθεῖ, φαρέτραν δ' εὐτρεπῆ σκευάζεται</TextUnit>
    <TextUnit id="974" loc="970">καὶ τόξ' ἑαυτοῦ παισί, τοὺς Εὐρυσθέως</TextUnit>
    <TextUnit id="975" loc="971">δοκῶν φονεύειν. οἳ δὲ ταρβοῦντες φόβῳ</TextUnit>
    <TextUnit id="976" loc="972">ὤρουον ἄλλος ἄλλος', ἐς πέπλους ὁ μὲν</TextUnit>
    <TextUnit id="977" loc="973">μητρὸς ταλαίνης, ὁ δ' ὑπὸ κίονος σκιάν,</TextUnit>
    <TextUnit id="978" loc="974">ἄλλος δὲ βωμὸν ὄρνις ὣς ἔπτηξ' ὕπο.</TextUnit>
    <TextUnit id="979" loc="975">βοᾷ δὲ μήτηρ: ̓͂Ω τεκών, τί δρᾷς; τέκνα</TextUnit>
    <TextUnit id="980" loc="976">κτείνεις; βοᾷ δὲ πρέσβυς οἰκετῶν τ' ὄχλος.</TextUnit>
    <TextUnit id="981" loc="977">ὁ δ' ἐξελίσσων παῖδα κίονος κύκλῳ,</TextUnit>
    <TextUnit id="982" loc="978">τόρνευμα δεινὸν ποδός, ἐναντίον σταθεὶς</TextUnit>
    <TextUnit id="983" loc="979">βάλλει πρὸς ἧπαρ: ὕπτιος δὲ λαί̈νους</TextUnit>
    <TextUnit id="984" loc="980">ὀρθοστάτας ἔδευσεν ἐκπνέων βίον.</TextUnit>
    <TextUnit id="985" loc="981">ὁ δ' ἠλάλαξε κἀπεκόμπασεν τάδε:</TextUnit>
    <TextUnit id="986" loc="982">Εἷς μὲν νεοσσὸς ὅδε θανὼν Εὐρυσθέως</TextUnit>
    <TextUnit id="987" loc="983">ἔχθραν πατρῴαν ἐκτίνων πέπτωκέ μοι.</TextUnit>
    <TextUnit id="988" loc="984">ἄλλῳ δ' ἐπεῖχε τόξ', ὃς ἀμφὶ βωμίαν</TextUnit>
    <TextUnit id="989" loc="985">ἔπτηξε κρηπῖδ' ὡς λεληθέναι δοκῶν.</TextUnit>
    <TextUnit id="990" loc="986">φθάνει δ' ὁ τλήμων γόνασι προσπεσὼν πατρός,</TextUnit>
    <TextUnit id="991" loc="987">καὶ πρὸς γένειον χεῖρα καὶ δέρην βαλών,</TextUnit>
    <TextUnit id="992" loc="988">̓͂Ω φίλτατ', αὐδᾷ, μή μ' ἀποκτείνῃς, πάτερ:</TextUnit>
    <TextUnit id="993" loc="989">σός εἰμι, σὸς παῖς: οὐ τὸν Εὐρυσθέως ὀλεῖς.</TextUnit>
    <TextUnit id="994" loc="990">ὁ δ' ἀγριωπὸν ὄμμα Γοργόνος στρέφων,</TextUnit>
    <TextUnit id="995" loc="991">ὡς ἐντὸς ἔστη παῖς λυγροῦ τοξεύματος,</TextUnit>
    <TextUnit id="996" loc="992">μυδροκτύπον μίμημ', ὑπὲρ κάρα βαλὼν</TextUnit>
    <TextUnit id="997" loc="993">ξύλον καθῆκε παιδὸς ἐς ξανθὸν κάρα,</TextUnit>
    <TextUnit id="998" loc="994">ἔρρηξε δ' ὀστᾶ. δεύτερον δὲ παῖδ' ἑλών,</TextUnit>
    <TextUnit id="999" loc="995">χωρεῖ τρίτον θῦμ' ὡς ἐπισφάξων δυοῖν.</TextUnit>
    <TextUnit id="1000" loc="996">ἀλλὰ φθάνει νιν ἡ τάλαιν' ἔσω δόμων</TextUnit>
    <TextUnit id="1001" loc="997">μήτηρ ὑπεκλαβοῦσα, καὶ κλῄει πύλας.</TextUnit>
    <TextUnit id="1002" loc="998">ὁ δ' ὡς ἐπ' αὐτοῖς δὴ Κυκλωπίοισιν ὢν</TextUnit>
    <TextUnit id="1003" loc="999">σκάπτει μοχλεύει θύρετρα, κἀκβαλὼν σταθμὰ</TextUnit>
    <TextUnit id="1004" loc="1000">δάμαρτα καὶ παῖδ' ἑνὶ κατέστρωσεν βέλει.</TextUnit>
    <TextUnit id="1005" loc="1001">κἀνθένδε πρὸς γέροντος ἱππεύει φόνον:</TextUnit>
    <TextUnit id="1006" loc="1002">ἀλλ' ἦλθεν εἰκών, ὡς ὁρᾶν ἐφαίνετο,</TextUnit>
    <TextUnit id="1007" loc="1003">Παλλὰς κραδαίνους' ἔγχος † ἐπὶ λόφῳ κέαρ †,</TextUnit>
    <TextUnit id="1008" loc="1004">κἄρριψε πέτρον στέρνον εἰς ̔Ηρακλέους,</TextUnit>
    <TextUnit id="1009" loc="1005">ὅς νιν φόνου μαργῶντος ἔσχε, κεἰς ὕπνον</TextUnit>
    <TextUnit id="1010" loc="1006">καθῆκε: πίτνει δ' ἐς πέδον, πρὸς κίονα</TextUnit>
    <TextUnit id="1011" loc="1007">νῶτον πατάξας, ὃς πεσήμασι στέγης</TextUnit>
    <TextUnit id="1012" loc="1008">διχορραγὴς ἔκειτο κρηπίδων ἔπι.</TextUnit>
    <TextUnit id="1013" loc="1010">ἡμεῖς δ' ἐλευθεροῦντες ἐκ δρασμῶν πόδα</TextUnit>
    <TextUnit id="1014" loc="1009">σὺν τῷ γέροντι δεσμὰ σειραίων βρόχων</TextUnit>
    <TextUnit id="1015" loc="1011">ἀνήπτομεν πρὸς κίον', ὡς λήξας ὕπνου</TextUnit>
    <TextUnit id="1016" loc="1012">μηδὲν προσεργάσαιτο τοῖς δεδραμένοις.</TextUnit>
    <TextUnit id="1017" loc="1013">εὕδει δ' ὁ τλήμων ὕπνον οὐκ εὐδαίμονα,</TextUnit>
    <TextUnit id="1018" loc="1014">παῖδας φονεύσας καὶ δάμαρτ'. ἐγὼ μὲν οὖν</TextUnit>
    <TextUnit id="1019" loc="1015">οὐκ οἶδα θνητῶν ὅστις ἀθλιώτερος.</TextUnit>
    <TextUnit id="1020" loc="1016">ὁ φόνος ἦν ὃν ̓Αργολὶς ἔχει πέτρα</TextUnit>
    <TextUnit id="1021" loc="1017">τότε μὲν περισαμότατος καὶ ἄπιστος ̔Ελλάδι</TextUnit>
    <TextUnit id="1022" loc="1018">τῶν Δαναοῦ παίδων: τάδε δ' ὑπερέβαλε, παρ-</TextUnit>
    <TextUnit id="1023" loc="1020">έδραμε τὰ τότε κακὰ τάλανι διογενεῖ κόρῳ.</TextUnit>
    <TextUnit id="1024" loc="1022">μονοτέκνου Πρόκνης φόνον ἔχω λέξαι</TextUnit>
    <TextUnit id="1025" loc="1023">θυόμενον Μούσαις: σὺ δὲ τέκνα τρίγον', ὦ</TextUnit>
    <TextUnit id="1026" loc="1024">δάιε, τεκόμενος, λυσσάδι συγκατειργάσω μοίρᾳ.</TextUnit>
    <TextUnit id="1027" loc="1025">αἰαῖ, τίνα στεναγμὸν</TextUnit>
    <TextUnit id="1028" loc="1026">ἢ γόον ἢ φθιτῶν</TextUnit>
    <TextUnit id="1029" loc="1027">ᾠδάν, ἢ τὸν ̔́Αιδα χορὸν ἀχήσω;</TextUnit>
    <TextUnit id="1030" loc="1028">φεῦ φεῦ:</TextUnit>
    <TextUnit id="1031" loc="1029">ἴδεσθε, διάνδιχα κλῇθρα</TextUnit>
    <TextUnit id="1032" loc="1030">κλίνεται ὑψιπύλων δόμων.</TextUnit>
    <TextUnit id="1033" loc="1031">ἰώ μοι:</TextUnit>
    <TextUnit id="1034" loc="1032">ἴδεσθε δὲ τέκνα πρὸ πατρὸς</TextUnit>
    <TextUnit id="1035" loc="1033">ἄθλια κείμενα δυστάνου,</TextUnit>
    <TextUnit id="1036" loc="1034">εὕδοντος ὕπνον δεινὸν ἐκ παίδων φόνου.</TextUnit>
    <TextUnit id="1037" loc="1035">περὶ δὲ δεσμὰ καὶ πολύβροχ' ἁμμάτων</TextUnit>
    <TextUnit id="1038" loc="1036">ἐρείσμαθ' ̔Ηράκλειον</TextUnit>
    <TextUnit id="1039" loc="1037">ἀμφὶ δέμας τάδε λαί̈νοις</TextUnit>
    <TextUnit id="1040" loc="1038">ἀνημμένα κίοσιν οἴκων.</TextUnit>
    <TextUnit id="1041" loc="1039">ὁ δ' ὥς τις ὄρνις ἄπτερον καταστένων</TextUnit>
    <TextUnit id="1042" loc="1040">ὠδῖνα τέκνων, πρέσβυς ὑστέρῳ ποδὶ</TextUnit>
    <TextUnit id="1043" loc="1041">πικρὰν διώκων ἤλυσιν πάρεσθ' ὅδε.</TextUnit>
    <TextUnit id="1044" loc="1042">Καδμεῖοι γέροντες, οὐ σῖγα σῖ-</TextUnit>
    <TextUnit id="1045" loc="1043">γα τὸν ὕπνῳ παρειμένον ἐάσετ' ἐκ-</TextUnit>
    <TextUnit id="1046" loc="1044">λαθέσθαι κακῶν;</TextUnit>
    <TextUnit id="1047" loc="1045">κατὰ σὲ δακρύοις στένω, πρέσβυ, καὶ</TextUnit>
    <TextUnit id="1048" loc="1046">τέκεα καὶ τὸ καλλίνικον κάρα.</TextUnit>
    <TextUnit id="1049" loc="1047">ἑκαστέρω πρόβατε, μὴ</TextUnit>
    <TextUnit id="1050" loc="1048">κτυπεῖτε, μὴ βοᾶτε, μὴ</TextUnit>
    <TextUnit id="1051" loc="1049">τὸν εὔδι' ἰαύονθ'</TextUnit>
    <TextUnit id="1052" loc="1050">ὑπνώδεά τ' εὐνᾶς</TextUnit>
    <TextUnit id="1053" loc="1050">ἐγείρετε.     οἴμοι.</TextUnit>
    <TextUnit id="1054" loc="1051">φόνος ὅσος ὅδ'     ἆ ἆ,</TextUnit>
    <TextUnit id="1055" loc="1052">διά μ' ὀλεῖτε.     κεχυμένος ἐπαντέλλει.</TextUnit>
    <TextUnit id="1056" loc="1053">οὐκ ἀτρεμαῖα θρῆνον αἰ-</TextUnit>
    <TextUnit id="1057" loc="1054">άξετ', ὦ γέροντες;</TextUnit>
    <TextUnit id="1058" loc="1055">ἢ δέσμ' ἀνεγειρόμενος χαλάσας ἀπολεῖ πόλιν,</TextUnit>
    <TextUnit id="1059" loc="1056">ἀπὸ δὲ πατέρα, μέλαθρά τε καταράξει.</TextUnit>
    <TextUnit id="1060" loc="1057">ἀδύνατ' ἀδύνατά μοι.     σῖγα, πνοὰς μάθω:</TextUnit>
    <TextUnit id="1061" loc="1060">φέρε πρὸς οὖς βάλω.     εὕδει;     ναί, εὕδει</TextUnit>
    <TextUnit id="1062" loc="1061">ὕπνον γ' ἄυπνον ὀλόμενον, ὃς ἔκανεν ἄλο-</TextUnit>
    <TextUnit id="1063" loc="1064">χον, ἔκανε δὲ τέκεα, τοξήρει ψαλμῷ τοξεύσας.</TextUnit>
    <TextUnit id="1064" loc="1065">στέναζέ νυν —     στενάζω.</TextUnit>
    <TextUnit id="1065" loc="1066">τέκνων ὄλεθρον —     ὤμοι.</TextUnit>
    <TextUnit id="1066" loc="1067">σέθεν τε παιδὸς —     αἰαῖ.</TextUnit>
    <TextUnit id="1067" loc="1068">ὦ πρέσβυ     σῖγα σῖγα:</TextUnit>
    <TextUnit id="1068" loc="1069">παλίντροπος ἐξεγειρόμενος στρέφεται: φέρε,</TextUnit>
    <TextUnit id="1069" loc="1070">ἀπόκρυφον δέμας ὑπὸ μέλαθρον κρύψω.</TextUnit>
    <TextUnit id="1070" loc="1071">θάρσει: νὺξ ἔχει βλέφαρα παιδὶ σῷ.</TextUnit>
    <TextUnit id="1071" loc="1072">ὁρᾶθ' ὁρᾶτε. τὸ φάος ἐκ-</TextUnit>
    <TextUnit id="1072" loc="1073">λιπεῖν μὲν ἐπὶ κακοῖσιν οὐ</TextUnit>
    <TextUnit id="1073" loc="1074">φεύγω τάλας, ἀλλ' εἴ με κανεῖ πατέρ' ὄντα,</TextUnit>
    <TextUnit id="1074" loc="1075">πρὸς δὲ κακοῖς κακὰ μήσεται</TextUnit>
    <TextUnit id="1075" loc="1076">πρὸς ̓Ερινύσι θ' αἷμα σύγγονον ἕξει.</TextUnit>
    <TextUnit id="1076" loc="1078">τότε θανεῖν ς' ἐχρῆν, ὅτε δάμαρτι σᾷ</TextUnit>
    <TextUnit id="1077" loc="1079">φόνον ὁμοσπόρων ἔμολες ἐκπράξας</TextUnit>
    <TextUnit id="1078" loc="1080">Ταφίων περίκλυστον ἄστυ πέρσας.</TextUnit>
    <TextUnit id="1079" loc="1081">φυγὰν φυγάν, γέροντες, ἀποπρὸ δωμάτων</TextUnit>
    <TextUnit id="1080" loc="1082">διώκετε: φεύγετε μάργον</TextUnit>
    <TextUnit id="1081" loc="1083">ἄνδρ' ἐπεγειρόμενον.</TextUnit>
    <TextUnit id="1082" loc="1084">ἢ τάχα φόνον ἕτερον ἐπὶ φόνῳ βαλὼν</TextUnit>
    <TextUnit id="1083" loc="1085">ἀν' αὖ βακχεύσει Καδμείων πόλιν.</TextUnit>
    <TextUnit id="1084" loc="1086">ὦ Ζεῦ, τί παῖδ' ἤχθηρας ὧδ' ὑπερκότως</TextUnit>
    <TextUnit id="1085" loc="1087">τὸν σόν, κακῶν δὲ πέλαγος ἐς τόδ' ἤγαγες;</TextUnit>
    <TextUnit id="1086" loc="1088">ἔα:</TextUnit>
    <TextUnit id="1087" loc="1089">ἔμπνους μέν εἰμι καὶ δέδορχ' ἅπερ με δεῖ,</TextUnit>
    <TextUnit id="1088" loc="1090">αἰθέρα τε καὶ γῆν τόξα θ' ̔Ηλίου τάδε</TextUnit>
    <TextUnit id="1089" loc="1091">ὡς ἐν κλύδωνι καὶ φρενῶν ταράγματι</TextUnit>
    <TextUnit id="1090" loc="1092">πέπτωκα δεινῷ καὶ πνοὰς θερμὰς πνέω</TextUnit>
    <TextUnit id="1091" loc="1093">μετάρσι', οὐ βέβαια, πνευμόνων ἄπο.</TextUnit>
    <TextUnit id="1092" loc="1094">ἰδού, τί δεσμοῖς ναῦς ὅπως ὡρμισμένος</TextUnit>
    <TextUnit id="1093" loc="1095">νεανίαν θώρακα καὶ βραχίονα,</TextUnit>
    <TextUnit id="1094" loc="1096">πρὸς ἡμιθραύστῳ λαί̈νῳ τυκίσματι</TextUnit>
    <TextUnit id="1095" loc="1097">ἧμαι, νεκροῖσι γείτονας θάκους ἔχων;</TextUnit>
    <TextUnit id="1096" loc="1098">πτερωτά τ' ἔγχη: τόξα δ' ἔσπαρται πέδῳ,</TextUnit>
    <TextUnit id="1097" loc="1099">ἃ πρὶν παρασπίζοντ' ἐμοῖς βραχίοσιν</TextUnit>
    <TextUnit id="1098" loc="1100">ἔσῳζε πλευρὰς ἐξ ἐμοῦ τ' ἐσῴζετο.</TextUnit>
    <TextUnit id="1099" loc="1101">οὔ που κατῆλθον αὖθις εἰς ̔́Αιδου πάλιν,</TextUnit>
    <TextUnit id="1100" loc="1102">Εὐρυσθέως δίαυλον; εἰς ̔́Αιδου; πόθεν;</TextUnit>
    <TextUnit id="1101" loc="1103">ἀλλ' οὔτε Σισύφειον εἰσορῶ πέτρον</TextUnit>
    <TextUnit id="1102" loc="1104">Πλούτωνά τ', οὐδὲ σκῆπτρα Δήμητρος κόρης.</TextUnit>
    <TextUnit id="1103" loc="1105">ἔκ τοι πέπληγμαι: ποῦ ποτ' ὢν ἀμηχανῶ;</TextUnit>
    <TextUnit id="1104" loc="1106">ὠή, τίς ἐγγὺς ἢ πρόσω φίλων ἐμῶν,</TextUnit>
    <TextUnit id="1105" loc="1107">δύσγνοιαν ὅστις τὴν ἐμὴν ἰάσεται;</TextUnit>
    <TextUnit id="1106" loc="1108">σαφῶς γὰρ οὐδὲν οἶδα τῶν εἰωθότων.</TextUnit>
    <TextUnit id="1107" loc="1109">γέροντες, ἔλθω τῶν ἐμῶν κακῶν πέλας;</TextUnit>
    <TextUnit id="1108" loc="1110">κἀγώ γε σὺν σοί, μὴ προδοὺς τὰς συμφοράς.</TextUnit>
    <TextUnit id="1109" loc="1111">πάτερ, τί κλαίεις καὶ συναμπίσχῃ κόρας,</TextUnit>
    <TextUnit id="1110" loc="1112">τοῦ φιλτάτου σοι τηλόθεν παιδὸς βεβώς;</TextUnit>
    <TextUnit id="1111" loc="1113">ὦ τέκνον: εἶ γὰρ καὶ κακῶς πράσσων ἐμός.</TextUnit>
    <TextUnit id="1112" loc="1114">πράσσω δ' ἐγὼ τί λυπρόν, οὗ δακρυρροεῖς;</TextUnit>
    <TextUnit id="1113" loc="1115">ἃ κἂν θεῶν τις, εἰ μάθοι, καταστένοι.</TextUnit>
    <TextUnit id="1114" loc="1116">μέγας γ' ὁ κόμπος, τὴν τύχην δ' οὔπω λέγεις.</TextUnit>
    <TextUnit id="1115" loc="1117">ὁρᾷς γὰρ αὐτός, εἰ φρονῶν ἤδη κυρεῖς.</TextUnit>
    <TextUnit id="1116" loc="1118">εἴπ', εἴ τι καινὸν ὑπογράφῃ τὠμῷ βίῳ.</TextUnit>
    <TextUnit id="1117" loc="1119">εἰ μηκέθ' ̔́Αιδου βάκχος εἶ, φράσαιμεν ἄν.</TextUnit>
    <TextUnit id="1118" loc="1120">παπαῖ, τόδ' ὡς ὕποπτον ᾐνίξω πάλιν.</TextUnit>
    <TextUnit id="1119" loc="1121">καί ς' εἰ βεβαίως εὖ φρονεῖς ἤδη σκοπῶ.</TextUnit>
    <TextUnit id="1120" loc="1122">οὐ γάρ τι βακχεύσας γε μέμνημαι φρένας.</TextUnit>
    <TextUnit id="1121" loc="1123">λύσω, γέροντες, δεσμὰ παιδός; ἢ τί δρῶ;</TextUnit>
    <TextUnit id="1122" loc="1124">καὶ τόν γε δήσαντ' εἴπ': ἀναινόμεσθα γάρ.</TextUnit>
    <TextUnit id="1123" loc="1125">τοσοῦτον ἴσθι τῶν κακῶν: τὰ δ' ἄλλ' ἔα.</TextUnit>
    <TextUnit id="1124" loc="1126">ἀρκεῖ σιωπὴ γὰρ μαθεῖν ὃ βούλομαι;</TextUnit>
    <TextUnit id="1125" loc="1127">ὦ Ζεῦ, παρ' ̔́Ηρας ἆρ' ὁρᾷς θρόνων τάδε;</TextUnit>
    <TextUnit id="1126" loc="1128">ἀλλ' ἦ τι κεῖθεν πολέμιον πεπόνθαμεν;</TextUnit>
    <TextUnit id="1127" loc="1129">τὴν θεὸν ἐάσας τὰ σὰ περιστέλλου κακά.</TextUnit>
    <TextUnit id="1128" loc="1130">ἀπωλόμεσθα: συμφορὰν λέξεις τινά.</TextUnit>
    <TextUnit id="1129" loc="1131">ἰδού, θέασαι τάδε τέκνων πεσήματα.</TextUnit>
    <TextUnit id="1130" loc="1132">οἴμοι: τίν' ὄψιν τήνδε δέρκομαι τάλας;</TextUnit>
    <TextUnit id="1131" loc="1133">ἀπόλεμον, ὦ παῖ, πόλεμον ἔσπευσας τέκνοις.</TextUnit>
    <TextUnit id="1132" loc="1134">τί πόλεμον εἶπας; τούσδε τίς διώλεσε;</TextUnit>
    <TextUnit id="1133" loc="1135">σὺ καὶ σὰ τόξα καὶ θεῶν ὃς αἴτιος.</TextUnit>
    <TextUnit id="1134" loc="1136">τί φῄς; τί δράσας; ὦ κάκ' ἀγγέλλων πάτερ.</TextUnit>
    <TextUnit id="1135" loc="1137">μανείς: ἐρωτᾷς δ' ἄθλι' ἑρμηνεύματα.</TextUnit>
    <TextUnit id="1136" loc="1138">ἦ καὶ δάμαρτός εἰμ' ἐγὼ φονεὺς ἐμῆς;</TextUnit>
    <TextUnit id="1137" loc="1139">μιᾶς ἅπαντα χειρὸς ἔργα σῆς τάδε.</TextUnit>
    <TextUnit id="1138" loc="1140">αἰαῖ: στεναγμῶν γάρ με περιβάλλει νέφος.</TextUnit>
    <TextUnit id="1139" loc="1141">τούτων ἕκατι σὰς καταστένω τύχας.</TextUnit>
    <TextUnit id="1140" loc="1142">† ἦ γὰρ συνήραξ' οἶκον ἢ βάκχευς' ἐμόν; †</TextUnit>
    <TextUnit id="1141" loc="1143">οὐκ οἶδα πλὴν ἕν: πάντα δυστυχεῖ τὰ σά.</TextUnit>
    <TextUnit id="1142" loc="1144">ποῦ δ' οἶστρος ἡμᾶς ἔλαβε; ποῦ διώλεσεν;</TextUnit>
    <TextUnit id="1143" loc="1145">ὅτ' ἀμφὶ βωμὸν χεῖρας ἡγνίζου πυρί.</TextUnit>
    <TextUnit id="1144" loc="1146">οἴμοι: τί δῆτα φείδομαι ψυχῆς ἐμῆς</TextUnit>
    <TextUnit id="1145" loc="1147">τῶν φιλτάτων μοι γενόμενος παίδων φονεύς;</TextUnit>
    <TextUnit id="1146" loc="1148">κοὐκ εἶμι πέτρας λισσάδος πρὸς ἅλματα</TextUnit>
    <TextUnit id="1147" loc="1149">ἢ φάσγανον πρὸς ἧπαρ ἐξακοντίσας</TextUnit>
    <TextUnit id="1148" loc="1150">τέκνοις δικαστὴς αἵματος γενήσομαι;</TextUnit>
    <TextUnit id="1149" loc="1151">ἢ σάρκα τὴν ἔμηνεν ἐμπρήσας πυρί,</TextUnit>
    <TextUnit id="1150" loc="1152">δύσκλειαν ἣ μένει μ' ἀπώσομαι βίου;</TextUnit>
    <TextUnit id="1151" loc="1153">ἀλλ' ἐμποδών μοι θανασίμων βουλευμάτων</TextUnit>
    <TextUnit id="1152" loc="1154">Θησεὺς ὅδ' ἕρπει συγγενὴς φίλος τ' ἐμός.</TextUnit>
    <TextUnit id="1153" loc="1155">ὀφθησόμεσθα, καὶ τεκνοκτόνον μύσος</TextUnit>
    <TextUnit id="1154" loc="1156">ἐς ὄμμαθ' ἥξει φιλτάτῳ ξένων ἐμῶν.</TextUnit>
    <TextUnit id="1155" loc="1157">οἴμοι, τί δράσω; ποῖ κακῶν ἐρημίαν</TextUnit>
    <TextUnit id="1156" loc="1158">εὕρω, πτερωτὸς ἢ κατὰ χθονὸς μολών;</TextUnit>
    <TextUnit id="1157" loc="1159">† φέρ' ἄν τι † κρατὶ περιβάλω σκότον.</TextUnit>
    <TextUnit id="1158" loc="1160">αἰσχύνομαι γὰρ τοῖς δεδραμένοις κακοῖς:</TextUnit>
    <TextUnit id="1159" loc="1161">καὶ τῶνδε προστρόπαιον αἷμα προσλαβὼν</TextUnit>
    <TextUnit id="1160" loc="1162">οὐδὲν κακῶσαι τοὺς ἀναιτίους θέλω.</TextUnit>
    <TextUnit id="1161" loc="1163">ἥκω σὺν ἄλλοις, οἳ παρ' ̓Ασωποῦ ῥοὰς</TextUnit>
    <TextUnit id="1162" loc="1164">μένουσιν, ἔνοπλοι γῆς ̓Αθηναίων κόροι,</TextUnit>
    <TextUnit id="1163" loc="1165">σῷ παιδί, πρέσβυ, σύμμαχον φέρων δόρυ.</TextUnit>
    <TextUnit id="1164" loc="1166">κληδὼν γὰρ ἦλθεν εἰς ̓Ερεχθειδῶν πόλιν</TextUnit>
    <TextUnit id="1165" loc="1167">ὡς σκῆπτρα χώρας τῆσδ' ἀναρπάσας Λύκος</TextUnit>
    <TextUnit id="1166" loc="1168">ἐς πόλεμον ὑμῖν καὶ μάχην καθίσταται.</TextUnit>
    <TextUnit id="1167" loc="1169">τίνων δ' ἀμοιβὰς ὧν ὑπῆρξεν ̔Ηρακλῆς</TextUnit>
    <TextUnit id="1168" loc="1170">σῴσας με νέρθεν, ἦλθον, εἴ τι δεῖ, γέρον,</TextUnit>
    <TextUnit id="1169" loc="1171">ἢ χειρὸς ὑμᾶς τῆς ἐμῆς ἢ συμμάχων.</TextUnit>
    <TextUnit id="1170" loc="1172">ἔα:</TextUnit>
    <TextUnit id="1171" loc="1173">τί νεκρῶν τῶνδε πληθύει πέδον;</TextUnit>
    <TextUnit id="1172" loc="1174">οὔ που λέλειμμαι καὶ νεωτέρων κακῶν</TextUnit>
    <TextUnit id="1173" loc="1175">ὕστερος ἀφῖγμαι; τίς τάδ' ἔκτεινεν τέκνα;</TextUnit>
    <TextUnit id="1174" loc="1175">τίνος γεγῶσαν τήνδ' ὁρῶ ξυνάορον;</TextUnit>
    <TextUnit id="1175" loc="1176">οὐ γὰρ δορός γε παῖδες ἵστανται πέλας,</TextUnit>
    <TextUnit id="1176" loc="1177">ἀλλ' ἄλλο πού τι καινὸν εὑρίσκω κακόν.</TextUnit>
    <TextUnit id="1177" loc="1178">ὦ τὸν ἐλαιοφόρον ὄχθον ἔχων ἄναξ</TextUnit>
    <TextUnit id="1178" loc="1179">τί χρῆμά μ' οἰκτροῖς ἐκάλεσας προοιμίοις;</TextUnit>
    <TextUnit id="1179" loc="1180">ἐπάθομεν πάθεα μέλεα πρὸς θεῶν.</TextUnit>
    <TextUnit id="1180" loc="1181">οἱ παῖδες οἵδε τίνες, ἐφ' οἷς δακρυρροεῖς;</TextUnit>
    <TextUnit id="1181" loc="1182">ἔτεκε μέν νιν οὑμὸς ἶνις τάλας,</TextUnit>
    <TextUnit id="1182" loc="1183">τεκόμενος δ' ἔκανε, φόνιον αἷμα τλάς.</TextUnit>
    <TextUnit id="1183" loc="1184">εὔφημα φώνει.</TextUnit>
    <TextUnit id="1184" loc="1185">βουλομένοισιν ἐπαγγέλλῃ.</TextUnit>
    <TextUnit id="1185" loc="1186">ὦ δεινὰ λέξας.</TextUnit>
    <TextUnit id="1186" loc="1187">οἰχόμεθ' οἰχόμεθα πτανοί.</TextUnit>
    <TextUnit id="1187" loc="1188">τί φῄς; τί δράσας;</TextUnit>
    <TextUnit id="1188" loc="1189">μαινομένῳ πιτύλῳ πλαγχθεὶς</TextUnit>
    <TextUnit id="1189" loc="1190">ἑκατογκεφάλου τε βαφαῖς ὕδρας.</TextUnit>
    <TextUnit id="1190" loc="1191">̔́Ηρας ὅδ' ἁγών: τίς δ' ὅδ' οὑν νεκροῖς, γέρον;</TextUnit>
    <TextUnit id="1191" loc="1192">ἐμὸς ἐμὸς ὅδε γόνος ὁ πολύπονος, ὃς ἐπὶ</TextUnit>
    <TextUnit id="1192" loc="1193">δόρυ γιγαντοφόνον ἦλθεν σὺν θεοῖ-</TextUnit>
    <TextUnit id="1193" loc="1194">σι Φλεγραῖον ἐς πεδίον ἀσπιστάς.</TextUnit>
    <TextUnit id="1194" loc="1195">φεῦ φεῦ: τίς ἀνδρῶν ὧδε δυσδαίμων ἔφυ;</TextUnit>
    <TextUnit id="1195" loc="1196">οὐκ ἂν εἰδείης ἕτερον</TextUnit>
    <TextUnit id="1196" loc="1197">πολυμοχθότερον πολυπλαγκτότερόν</TextUnit>
    <TextUnit id="1197" loc="1198">τε θνατῶν.</TextUnit>
    <TextUnit id="1198" loc="1199">τί γὰρ πέπλοισιν ἄθλιον κρύπτει κάρα;</TextUnit>
    <TextUnit id="1199" loc="1200">αἰδόμενος τὸ σὸν ὄμμα</TextUnit>
    <TextUnit id="1200" loc="1200">καὶ φιλίαν ὁμόφυλον</TextUnit>
    <TextUnit id="1201" loc="1201">αἷμά τε παιδοφόνον.</TextUnit>
    <TextUnit id="1202" loc="1202">ἀλλ', εἰ συναλγῶν γ' ἦλθον, ἐκκάλυπτέ νιν.</TextUnit>
    <TextUnit id="1203" loc="1204">ὦ τέκνον: πάρες ἀπ' ὀμμάτων</TextUnit>
    <TextUnit id="1204" loc="1205">πέπλον, ἀπόδικε, ῥέθος ἀελίῳ δεῖξον.</TextUnit>
    <TextUnit id="1205" loc="1206">βάρος ἀντίπαλον, δακρύοις συναμιλλαταί,</TextUnit>
    <TextUnit id="1206" loc="1207">ἱκετεύομεν ἀμφὶ γενειάδα καὶ</TextUnit>
    <TextUnit id="1207" loc="1208">γόνυ καὶ χέρα σὰν προπίτνων, πολιόν τε</TextUnit>
    <TextUnit id="1208" loc="1210">δάκρυον ἐκβάλλων: ἰὼ παῖ, κατά-</TextUnit>
    <TextUnit id="1209" loc="1211">σχεθε λέοντος ἀγρίου θυμόν, ὡς</TextUnit>
    <TextUnit id="1210" loc="1212">βρόμον ἐπὶ φόνιον ἀνόσιον ἐξάγῃ,</TextUnit>
    <TextUnit id="1211" loc="1213">κακὰ θέλων κακοῖς συνάψαι, τέκνον.</TextUnit>
    <TextUnit id="1212" loc="1214">εἶἑν: σὲ τὸν θάσσοντα δυστήνους ἕδρας</TextUnit>
    <TextUnit id="1213" loc="1215">αὐδῶ, φίλοισιν ὄμμα δεικνύναι τὸ σόν.</TextUnit>
    <TextUnit id="1214" loc="1216">οὐδεὶς σκότος γὰρ ὧδ' ἔχει μέλαν νέφος,</TextUnit>
    <TextUnit id="1215" loc="1217">ὅστις κακῶν σῶν συμφορὰν κρύψειεν ἄν.</TextUnit>
    <TextUnit id="1216" loc="1218">τί μοι προσείων χεῖρα σημαίνεις φόνον;</TextUnit>
    <TextUnit id="1217" loc="1219">ὡς μὴ μύσος με σῶν βάλῃ προσφθεγμάτων;</TextUnit>
    <TextUnit id="1218" loc="1220">οὐδὲν μέλει μοι σύν γε σοὶ πράσσειν κακῶς:</TextUnit>
    <TextUnit id="1219" loc="1221">καὶ γάρ ποτ' εὐτύχησα. ἐκεῖς' ἀνοιστέον,</TextUnit>
    <TextUnit id="1220" loc="1222">ὅτ' ἐξέσῳσάς μ' ἐς φάος νεκρῶν πάρα.</TextUnit>
    <TextUnit id="1221" loc="1223">χάριν δὲ γηράσκουσαν ἐχθαίρω φίλων,</TextUnit>
    <TextUnit id="1222" loc="1224">καὶ τῶν καλῶν μὲν ὅστις ἀπολαύειν θέλει,</TextUnit>
    <TextUnit id="1223" loc="1225">συμπλεῖν δὲ τοῖς φίλοισι δυστυχοῦσιν οὔ.</TextUnit>
    <TextUnit id="1224" loc="1226">ἀνίστας', ἐκκάλυψον ἄθλιον κάρα,</TextUnit>
    <TextUnit id="1225" loc="1227">βλέψον πρὸς ἡμᾶς. ὅστις εὐγενὴς βροτῶν,</TextUnit>
    <TextUnit id="1226" loc="1228">φέρει τά γ' ἐκ θεῶν πτώματ' οὐδ' ἀναίνεται.</TextUnit>
    <TextUnit id="1227" loc="1229">Θησεῦ, δέδορκας τόνδ' ἀγῶν' ἐμῶν τέκνων;</TextUnit>
    <TextUnit id="1228" loc="1230">ἤκουσα, καὶ βλέποντι σημαίνεις κακά.</TextUnit>
    <TextUnit id="1229" loc="1231">τί δῆτά μου κρᾶτ' ἀνεκάλυψας ἡλίῳ;</TextUnit>
    <TextUnit id="1230" loc="1232">τί δ'; οὐ μιαίνεις θνητὸς ὢν τὰ τῶν θεῶν.</TextUnit>
    <TextUnit id="1231" loc="1233">φεῦγ', ὦ ταλαίπωρ', ἀνόσιον μίασμ' ἐμόν.</TextUnit>
    <TextUnit id="1232" loc="1234">οὐδεὶς ἀλάστωρ τοῖς φίλοις ἐκ τῶν φίλων.</TextUnit>
    <TextUnit id="1233" loc="1235">ἐπῄνες': εὖ δράσας δέ ς' οὐκ ἀναίνομαι.</TextUnit>
    <TextUnit id="1234" loc="1236">ἐγὼ δὲ πάσχων εὖ τότ' οἰκτίρω σε νῦν.</TextUnit>
    <TextUnit id="1235" loc="1237">οἰκτρὸς γάρ εἰμι τἄμ' ἀποκτείνας τέκνα.</TextUnit>
    <TextUnit id="1236" loc="1238">κλαίω χάριν σὴν ἐφ' ἑτέραισι συμφοραῖς.</TextUnit>
    <TextUnit id="1237" loc="1239">ηὗρες δέ γ' ἄλλους ἐν κακοῖσι μείζοσιν;</TextUnit>
    <TextUnit id="1238" loc="1240">ἅπτῃ κάτωθεν οὐρανοῦ δυσπραξίᾳ.</TextUnit>
    <TextUnit id="1239" loc="1241">τοιγὰρ παρεσκευάσμεθ' ὥστε κατθανεῖν.</TextUnit>
    <TextUnit id="1240" loc="1242">δοκεῖς ἀπειλῶν σῶν μέλειν τι δαίμοσιν;</TextUnit>
    <TextUnit id="1241" loc="1243">αὔθαδες ὁ θεός, πρὸς δὲ τοὺς θεοὺς ἐγώ.</TextUnit>
    <TextUnit id="1242" loc="1244">ἴσχε στόμ', ὡς μὴ μέγα λέγων μεῖζον πάθῃς.</TextUnit>
    <TextUnit id="1243" loc="1245">γέμω κακῶν δή, κοὐκέτ' ἔσθ' ὅπῃ τεθῇ.</TextUnit>
    <TextUnit id="1244" loc="1246">δράσεις δὲ δὴ τί; ποῖ φέρῃ θυμούμενος;</TextUnit>
    <TextUnit id="1245" loc="1247">θανών, ὅθενπερ ἦλθον, εἶμι γῆς ὕπο.</TextUnit>
    <TextUnit id="1246" loc="1248">εἴρηκας ἐπιτυχόντος ἀνθρώπου λόγους.</TextUnit>
    <TextUnit id="1247" loc="1249">σὺ δ' ἐκτὸς ὤν γε συμφορᾶς με νουθετεῖς.</TextUnit>
    <TextUnit id="1248" loc="1250">ὁ πολλὰ δὴ τλὰς ̔Ηρακλῆς λέγει τάδε;</TextUnit>
    <TextUnit id="1249" loc="1251">οὐκ οὖν τοσαῦτά γ', εἰ μέτρῳ μοχθητέον.</TextUnit>
    <TextUnit id="1250" loc="1252">εὐεργέτης βροτοῖσι καὶ μέγας φίλος;</TextUnit>
    <TextUnit id="1251" loc="1253">οἱ δ' οὐδὲν ὠφελοῦσί μ', ἀλλ' ̔́Ηρα κρατεῖ.</TextUnit>
    <TextUnit id="1252" loc="1254">οὐκ ἄν ς' ἀνάσχοιθ' ̔Ελλὰς ἀμαθίᾳ θανεῖν.</TextUnit>
    <TextUnit id="1253" loc="1255">ἄκουε δή νυν, ὡς ἁμιλληθῶ λόγοις</TextUnit>
    <TextUnit id="1254" loc="1256">πρὸς νουθετήσεις σάς: ἀναπτύξω δέ σοι</TextUnit>
    <TextUnit id="1255" loc="1257">ἀβίωτον ἡμῖν νῦν τε καὶ πάροιθεν ὄν.</TextUnit>
    <TextUnit id="1256" loc="1258">πρῶτον μὲν ἐκ τοῦδ' ἐγενόμην, ὅστις κτανὼν</TextUnit>
    <TextUnit id="1257" loc="1259">μητρὸς γεραιὸν πατέρα προστρόπαιος ὢν</TextUnit>
    <TextUnit id="1258" loc="1260">ἔγημε τὴν τεκοῦσαν ̓Αλκμήνην ἐμέ.</TextUnit>
    <TextUnit id="1259" loc="1261">ὅταν δὲ κρηπὶς μὴ καταβληθῇ γένους</TextUnit>
    <TextUnit id="1260" loc="1262">ὀρθῶς, ἀνάγκη δυστυχεῖν τοὺς ἐκγόνους.</TextUnit>
    <TextUnit id="1261" loc="1263">Ζεὺς δ' — ὅστις ὁ Ζεύς — πολέμιόν μ' ἐγείνατο</TextUnit>
    <TextUnit id="1262" loc="1264">̔́Ηρᾳ — σὺ μέντοι μηδὲν ἀχθεσθῇς, γέρον:</TextUnit>
    <TextUnit id="1263" loc="1265">πατέρα γὰρ ἀντὶ Ζηνὸς ἡγοῦμαι σὲ ἐγώ:</TextUnit>
    <TextUnit id="1264" loc="1266">ἔτ' ἐν γάλακτί τ' ὄντι γοργωποὺς ὄφεις</TextUnit>
    <TextUnit id="1265" loc="1267">ἐπεισέφρησε σπαργάνοισι τοῖς ἐμοῖς</TextUnit>
    <TextUnit id="1266" loc="1268">ἡ τοῦ Διὸς σύλλεκτρος, ὡς ὀλοίμεθα.</TextUnit>
    <TextUnit id="1267" loc="1269">ἐπεὶ δὲ σαρκὸς περιβόλαι' ἐκτησάμην</TextUnit>
    <TextUnit id="1268" loc="1270">ἡβῶντα, μόχθους οὓς ἔτλην τί δεῖ λέγειν;</TextUnit>
    <TextUnit id="1269" loc="1271">ποίους ποτ' ἢ λέοντας ἢ τρισωμάτους</TextUnit>
    <TextUnit id="1270" loc="1272">Τυφῶνας ἢ Γίγαντας ἢ τετρασκελῆ</TextUnit>
    <TextUnit id="1271" loc="1273">κενταυροπληθῆ πόλεμον οὐκ ἐξήνυσα;</TextUnit>
    <TextUnit id="1272" loc="1274">τήν τ' ἀμφίκρανον καὶ παλιμβλαστῆ κύνα</TextUnit>
    <TextUnit id="1273" loc="1275">ὕδραν φονεύσας μυρίων τ' ἄλλων πόνων</TextUnit>
    <TextUnit id="1274" loc="1276">διῆλθον ἀγέλας κἀς νεκροὺς ἀφικόμην,</TextUnit>
    <TextUnit id="1275" loc="1277">̔́Αιδου πυλωρὸν κύνα τρίκρανον ἐς φάος</TextUnit>
    <TextUnit id="1276" loc="1278">ὅπως πορεύσαιμ' ἐντολαῖς Εὐρυσθέως.</TextUnit>
    <TextUnit id="1277" loc="1279">τὸν λοίσθιον δὲ τόνδ' ἔτλην τάλας πόνον,</TextUnit>
    <TextUnit id="1278" loc="1280">παιδοκτονήσας δῶμα θριγκῶσαι κακοῖς.</TextUnit>
    <TextUnit id="1279" loc="1281">ἥκω δ' ἀνάγκης ἐς τόδ': οὔτ' ἐμαῖς φίλαις</TextUnit>
    <TextUnit id="1280" loc="1282">Θήβαις ἐνοικεῖν ὅσιον: ἢν δὲ καὶ μένω,</TextUnit>
    <TextUnit id="1281" loc="1283">ἐς ποῖον ἱερὸν ἢ πανήγυριν φίλων</TextUnit>
    <TextUnit id="1282" loc="1284">εἶμ'; οὐ γὰρ ἄτας εὐπροσηγόρους ἔχω.</TextUnit>
    <TextUnit id="1283" loc="1285">ἀλλ' ̓́Αργος ἔλθω; πῶς, ἐπεὶ φεύγω πάτραν;</TextUnit>
    <TextUnit id="1284" loc="1286">φέρ' ἀλλ' ἐς ἄλλην δή τιν' ὁρμήσω πόλιν;</TextUnit>
    <TextUnit id="1285" loc="1287">κἄπειθ' ὑποβλεπώμεθ' ὡς ἐγνωσμένοι,</TextUnit>
    <TextUnit id="1286" loc="1288">γλώσσης πικροῖς κέντροισι κλῃδουχούμενοι:</TextUnit>
    <TextUnit id="1287" loc="1289">Οὐχ οὗτος ὁ Διός, ὃς τέκν' ἔκτεινέν ποτε</TextUnit>
    <TextUnit id="1288" loc="1290">δάμαρτά τ'; οὐ γῆς τῆσδ' ἀποφθαρήσεται;</TextUnit>
    <TextUnit id="1289" loc="1291">κεκλημένῳ δὲ φωτὶ μακαρίῳ ποτὲ</TextUnit>
    <TextUnit id="1290" loc="1292">αἱ μεταβολαὶ λυπηρόν: ᾧ δ' ἀεὶ κακῶς</TextUnit>
    <TextUnit id="1291" loc="1293">ἔστ', οὐδὲν ἀλγεῖ συγγενῶς δύστηνος ὤν.</TextUnit>
    <TextUnit id="1292" loc="1294">ἐς τοῦτο δ' ἥξειν συμφορᾶς οἶμαί ποτε:</TextUnit>
    <TextUnit id="1293" loc="1295">φωνὴν γὰρ ἥσει χθὼν ἀπεννέπουσά με</TextUnit>
    <TextUnit id="1294" loc="1296">μὴ θιγγάνειν γῆς καὶ θάλασσα μὴ περᾶν</TextUnit>
    <TextUnit id="1295" loc="1297">πηγαί τε ποταμῶν, καὶ τὸν ἁρματήλατον</TextUnit>
    <TextUnit id="1296" loc="1298">̓Ιξίον' ἐν δεσμοῖσιν ἐκμιμήσομαι.</TextUnit>
    <TextUnit id="1297" loc="1299">καὶ ταῦτ' ἄριστα μηδέν' ̔Ελλήνων μ' ὁρᾶν,</TextUnit>
    <TextUnit id="1298" loc="1300">ἐν οἷσιν εὐτυχοῦντες ἦμεν ὄλβιοι.</TextUnit>
    <TextUnit id="1299" loc="1301">τί δῆτά με ζῆν δεῖ; τί κέρδος ἕξομεν</TextUnit>
    <TextUnit id="1300" loc="1302">βίον γ' ἀχρεῖον ἀνόσιον κεκτημένοι;</TextUnit>
    <TextUnit id="1301" loc="1303">χορευέτω δὴ Ζηνὸς ἡ κλεινὴ δάμαρ</TextUnit>
    <TextUnit id="1302" loc="1304">† κρόους' ̓Ολυμπίου † Ζηνὸς ἀρβύλῃ πόδα.</TextUnit>
    <TextUnit id="1303" loc="1305">ἔπραξε γὰρ βούλησιν ἣν ἐβούλετο,</TextUnit>
    <TextUnit id="1304" loc="1306">ἄνδρ' ̔Ελλάδος τὸν πρῶτον αὐτοῖσιν βάθροις</TextUnit>
    <TextUnit id="1305" loc="1307">ἄνω κάτω στρέψασα. — τοιαύτῃ θεῷ</TextUnit>
    <TextUnit id="1306" loc="1308">τίς ἂν προσεύχοιθ'; ἣ γυναικὸς οὕνεκα</TextUnit>
    <TextUnit id="1307" loc="1309">λέκτρων φθονοῦσα Ζηνὶ τοὺς εὐεργέτας</TextUnit>
    <TextUnit id="1308" loc="1310">̔Ελλάδος ἀπώλες' οὐδὲν ὄντας αἰτίους.</TextUnit>
    <TextUnit id="1309" loc="1311">οὐκ ἔστιν ἄλλου δαιμόνων ἀγὼν ὅδε</TextUnit>
    <TextUnit id="1310" loc="1312">ἢ τῆς Διὸς δάμαρτος: εὖ τόδ' αἰσθάνῃ.</TextUnit>
    <TextUnit id="1311" loc="1314">παραινέσαιμ' ἂν μᾶλλον ἢ πάσχειν κακῶς.</TextUnit>
    <TextUnit id="1312" loc="1315">οὐδεὶς δὲ θνητῶν ταῖς τύχαις ἀκήρατος,</TextUnit>
    <TextUnit id="1313" loc="1315">οὐ θεῶν, ἀοιδῶν εἴπερ οὐ ψευδεῖς λόγοι.</TextUnit>
    <TextUnit id="1314" loc="1316">οὐ λέκτρ' ἐν ἀλλήλοισιν, ὧν οὐδεὶς νόμος,</TextUnit>
    <TextUnit id="1315" loc="1317">συνῆψαν; οὐ δεσμοῖσι διὰ τυραννίδας</TextUnit>
    <TextUnit id="1316" loc="1318">πατέρας ἐκηλίδωσαν; ἀλλ' οἰκοῦς' ὅμως</TextUnit>
    <TextUnit id="1317" loc="1319">̓́Ολυμπον ἠνέσχοντό θ' ἡμαρτηκότες.</TextUnit>
    <TextUnit id="1318" loc="1320">καίτοι τί φήσεις, εἰ σὺ μὲν θνητὸς γεγὼς</TextUnit>
    <TextUnit id="1319" loc="1321">φέρεις ὑπέρφευ τὰς τύχας, θεοὶ δὲ μή;</TextUnit>
    <TextUnit id="1320" loc="1322">Θήβας μὲν οὖν ἔκλειπε τοῦ νόμου χάριν,</TextUnit>
    <TextUnit id="1321" loc="1323">ἕπου δ' ἅμ' ἡμῖν πρὸς πόλισμα Παλλάδος.</TextUnit>
    <TextUnit id="1322" loc="1324">ἐκεῖ χέρας σὰς ἁγνίσας μιάσματος,</TextUnit>
    <TextUnit id="1323" loc="1325">δόμους τε δώσω χρημάτων τ' ἐμῶν μέρος.</TextUnit>
    <TextUnit id="1324" loc="1326">ἃ δ' ἐκ πολιτῶν δῶρ' ἔχω σώσας κόρους</TextUnit>
    <TextUnit id="1325" loc="1327">δὶς ἑπτά, ταῦρον Κνώσιον κατακτανών,</TextUnit>
    <TextUnit id="1326" loc="1328">σοὶ ταῦτα δώσω. πανταχοῦ δέ μοι χθονὸς</TextUnit>
    <TextUnit id="1327" loc="1329">τεμένη δέδασται: ταῦτ' ἐπωνομασμένα</TextUnit>
    <TextUnit id="1328" loc="1330">σέθεν τὸ λοιπὸν ἐκ βροτῶν κεκλήσεται</TextUnit>
    <TextUnit id="1329" loc="1331">ζῶντος: θανόντα δ', εὖτ' ἂν εἰς ̔́Αιδου μόλῃς,</TextUnit>
    <TextUnit id="1330" loc="1332">θυσίαισι λαί̈νοισί τ' ἐξογκώμασι</TextUnit>
    <TextUnit id="1331" loc="1333">τίμιον ἀνάξει πᾶς' ̓Αθηναίων πόλις.</TextUnit>
    <TextUnit id="1332" loc="1334">καλὸς γὰρ ἀστοῖς στέφανος ̔Ελλήνων ὕπο</TextUnit>
    <TextUnit id="1333" loc="1335">ἄνδρ' ἐσθλὸν ὠφελοῦντας εὐκλείας τυχεῖν.</TextUnit>
    <TextUnit id="1334" loc="1336">κἀγὼ χάριν σοι τῆς ἐμῆς σωτηρίας</TextUnit>
    <TextUnit id="1335" loc="1337">τήνδ' ἀντιδώσω: νῦν γὰρ εἶ χρεῖος φίλων.</TextUnit>
    <TextUnit id="1336" loc="1338">θεοὶ δ' ὅταν τιμῶσιν, οὐδὲν δεῖ φίλων:</TextUnit>
    <TextUnit id="1337" loc="1339">ἅλις γὰρ ὁ θεὸς ὠφελῶν, ὅταν θέλῃ.</TextUnit>
    <TextUnit id="1338" loc="1340">οἴμοι: πάρεργα μὲν τάδ' ἔστ' ἐμῶν κακῶν,</TextUnit>
    <TextUnit id="1339" loc="1341">ἐγὼ δὲ τοὺς θεοὺς οὔτε λέκτρ' ἃ μὴ θέμις</TextUnit>
    <TextUnit id="1340" loc="1342">στέργειν νομίζω, δεσμά τ' ἐξάπτειν χεροῖν</TextUnit>
    <TextUnit id="1341" loc="1343">οὔτ' ἠξίωσα πώποτ' οὔτε πείσομαι,</TextUnit>
    <TextUnit id="1342" loc="1344">οὐδ' ἄλλον ἄλλου δεσπότην πεφυκέναι.</TextUnit>
    <TextUnit id="1343" loc="1345">δεῖται γὰρ ὁ θεός, εἴπερ ἔστ' ὀρθῶς θεός,</TextUnit>
    <TextUnit id="1344" loc="1346">οὐδενός: ἀοιδῶν οἵδε δύστηνοι λόγοι.</TextUnit>
    <TextUnit id="1345" loc="1347">ἐσκεψάμην δὲ καίπερ ἐν κακοῖσιν ὤν,</TextUnit>
    <TextUnit id="1346" loc="1348">μὴ δειλίαν ὄφλω τιν' ἐκλιπὼν φάος:</TextUnit>
    <TextUnit id="1347" loc="1349">ταῖς συμφοραῖς γὰρ ὅστις οὐχ ὑφίσταται,</TextUnit>
    <TextUnit id="1348" loc="1350">οὐδ' ἀνδρὸς ἂν δύναιθ' ὑποστῆναι βέλος.</TextUnit>
    <TextUnit id="1349" loc="1351">ἐγκαρτερήσω βίοτον: εἶμι δ' ἐς πόλιν</TextUnit>
    <TextUnit id="1350" loc="1352">τὴν σήν, χάριν τε μυρίων δώρων ἔχω.</TextUnit>
    <TextUnit id="1351" loc="1353">ἀτὰρ πόνων δὴ μυρίων ἐγευσάμην:</TextUnit>
    <TextUnit id="1352" loc="1354">ὧν οὔτ' ἀπεῖπον οὐδέν' οὔτ' ἀπ' ὀμμάτων</TextUnit>
    <TextUnit id="1353" loc="1355">ἔσταξα πηγάς, οὐδ' ἂν ᾠόμην ποτὲ</TextUnit>
    <TextUnit id="1354" loc="1356">ἐς τοῦθ' ἱκέσθαι, δάκρυ' ἀπ' ὀμμάτων βαλεῖν:</TextUnit>
    <TextUnit id="1355" loc="1357">νῦν δ', ὡς ἔοικε, τῇ τύχῃ δουλευτέον.</TextUnit>
    <TextUnit id="1356" loc="1358">εἶἑν: γεραιέ, τὰς ἐμὰς φυγὰς ὁρᾷς,</TextUnit>
    <TextUnit id="1357" loc="1359">ὁρᾷς δὲ παίδων ὄντα μ' αὐθέντην ἐμῶν:</TextUnit>
    <TextUnit id="1358" loc="1360">δὸς τούσδε τύμβῳ καὶ περίστειλον νεκροὺς</TextUnit>
    <TextUnit id="1359" loc="1361">δακρύοισι τιμῶν — ἐμὲ γὰρ οὐκ ἐᾷ νόμος —</TextUnit>
    <TextUnit id="1360" loc="1362">πρὸς στέρν' ἐρείσας μητρὶ δούς τ' ἐς ἀγκάλας,</TextUnit>
    <TextUnit id="1361" loc="1363">κοινωνίαν δύστηνον, ἣν ἐγὼ τάλας</TextUnit>
    <TextUnit id="1362" loc="1364">διώλες' ἄκων. γῇ δ' ἐπὴν κρύψῃς νεκρούς,</TextUnit>
    <TextUnit id="1363" loc="1365">οἴκει πόλιν τήνδ', ἀθλίως μέν, ἀλλ' ὅμως</TextUnit>
    <TextUnit id="1364" loc="1366">ψυχὴν βιάζου τἀμὰ συμφέρειν κακά.</TextUnit>
    <TextUnit id="1365" loc="1367">ὦ τέκν', ὁ φύσας καὶ τεκὼν ὑμᾶς πατὴρ</TextUnit>
    <TextUnit id="1366" loc="1368">ἀπώλες', οὐδ' ὤνασθε τῶν ἐμῶν καλῶν,</TextUnit>
    <TextUnit id="1367" loc="1369">ἁγὼ παρεσκεύαζον ἐκμοχθῶν βίᾳ</TextUnit>
    <TextUnit id="1368" loc="1370">εὔκλειαν ὑμῖν, πατρὸς ἀπόλαυσιν καλήν.</TextUnit>
    <TextUnit id="1369" loc="1371">σέ τ' οὐχ ὁμοίως, ὦ τάλαιν', ἀπώλεσα</TextUnit>
    <TextUnit id="1370" loc="1372">ὥσπερ σὺ τἀμὰ λέκτρ' ἔσῳζες ἀσφαλῶς,</TextUnit>
    <TextUnit id="1371" loc="1373">μακρὰς διαντλοῦς' ἐν δόμοις οἰκουρίας.</TextUnit>
    <TextUnit id="1372" loc="1374">οἴμοι δάμαρτος καὶ τέκνων, οἴμοι δ' ἐμοῦ,</TextUnit>
    <TextUnit id="1373" loc="1375">ὡς ἀθλίως πέπραγα κἀποζεύγνυμαι</TextUnit>
    <TextUnit id="1374" loc="1376">τέκνων γυναικός τ': ὦ λυγραὶ φιλημάτων</TextUnit>
    <TextUnit id="1375" loc="1377">τέρψεις, λυγραὶ δὲ τῶνδ' ὅπλων κοινωνίαι.</TextUnit>
    <TextUnit id="1376" loc="1378">ἀμηχανῶ γὰρ πότερ' ἔχω τάδ' ἢ μεθῶ,</TextUnit>
    <TextUnit id="1377" loc="1379">ἃ πλευρὰ τἀμὰ προσπίτνοντ' ἐρεῖ τάδε:</TextUnit>
    <TextUnit id="1378" loc="1380">̔Ημῖν τέκν' εἷλες καὶ δάμαρθ': ἡμᾶς ἔχεις</TextUnit>
    <TextUnit id="1379" loc="1381">παιδοκτόνους σούς. εἶτ' ἐγὼ τάδ' ὠλέναις</TextUnit>
    <TextUnit id="1380" loc="1382">οἴσω; τί φάσκων; ἀλλὰ γυμνωθεὶς ὅπλων,</TextUnit>
    <TextUnit id="1381" loc="1383">ξὺν οἷς τὰ κάλλιστ' ἐξέπραξ' ἐν ̔Ελλάδι,</TextUnit>
    <TextUnit id="1382" loc="1384">ἐχθροῖς ἐμαυτὸν ὑποβαλὼν αἰσχρῶς θάνω;</TextUnit>
    <TextUnit id="1383" loc="1385">οὐ λειπτέον τάδ', ἀθλίως δὲ σῳστέον.</TextUnit>
    <TextUnit id="1384" loc="1386">ἕν μοί τι, Θησεῦ, σύγκαμ': ἀθλίου κυνὸς</TextUnit>
    <TextUnit id="1385" loc="1387">κόμιστρ' ἐς ̓́Αργος συγκατάστησον μολών,</TextUnit>
    <TextUnit id="1386" loc="1388">λύπῃ τι παίδων μὴ πάθω μονούμενος.</TextUnit>
    <TextUnit id="1387" loc="1389">ὦ γαῖα Κάδμου πᾶς τε Θηβαῖος λεώς,</TextUnit>
    <TextUnit id="1388" loc="1390">κείρασθε, συμπενθήσατ', ἔλθετ' ἐς τάφον</TextUnit>
    <TextUnit id="1389" loc="1391">παίδων: ἅπαντας δ' ἑνὶ λόγῳ πενθήσετε</TextUnit>
    <TextUnit id="1390" loc="1392">νεκρούς τε κἀμέ: πάντες ἐξολώλαμεν</TextUnit>
    <TextUnit id="1391" loc="1393">̔́Ηρας μιᾷ πληγέντες ἄθλιοι τύχῃ.</TextUnit>
    <TextUnit id="1392" loc="1394">ἀνίστας', ὦ δύστηνε: δακρύων δ' ἅλις.</TextUnit>
    <TextUnit id="1393" loc="1395">οὐκ ἂν δυναίμην: ἄρθρα γὰρ πέπηγέ μου.</TextUnit>
    <TextUnit id="1394" loc="1396">καὶ τοὺς σθένοντας γὰρ καθαιροῦσιν τύχαι.</TextUnit>
    <TextUnit id="1395" loc="1397">φεῦ:</TextUnit>
    <TextUnit id="1396" loc="1398">αὐτοῦ γενοίμην πέτρος ἀμνήμων κακῶν.</TextUnit>
    <TextUnit id="1397" loc="1399">παῦσαι: δίδου δὲ χεῖρ' ὑπηρέτῃ φίλῳ.</TextUnit>
    <TextUnit id="1398" loc="1400">ἀλλ' αἷμα μὴ σοῖς ἐξομόρξωμαι πέπλοις.</TextUnit>
    <TextUnit id="1399" loc="1400">ἔκμασσε, φείδου μηδέν: οὐκ ἀναίνομαι.</TextUnit>
    <TextUnit id="1400" loc="1401">παίδων στερηθεὶς παῖδ' ὅπως ἔχω ς' ἐμόν.</TextUnit>
    <TextUnit id="1401" loc="1402">δίδου δέρῃ σὴν χεῖρ', ὁδηγήσω δ' ἐγώ.</TextUnit>
    <TextUnit id="1402" loc="1403">ζεῦγός γε φίλιον: ἅτερος δὲ δυστυχής.</TextUnit>
    <TextUnit id="1403" loc="1404">ὦ πρέσβυ, τοιόνδ' ἄνδρα χρὴ κτᾶσθαι φίλον.</TextUnit>
    <TextUnit id="1404" loc="1405">ἡ γὰρ τεκοῦσα τόνδε πατρὶς εὔτεκνος.</TextUnit>
    <TextUnit id="1405" loc="1406">Θησεῦ, πάλιν με στρέψον, ὡς ἴδω τέκνα.</TextUnit>
    <TextUnit id="1406" loc="1407">ὡς δὴ τί; φίλτρον τοῦτ' ἔχων ῥᾴων ἔσῃ;</TextUnit>
    <TextUnit id="1407" loc="1408">ποθῶ: πατρός τε στέρνα προσθέσθαι θέλω.</TextUnit>
    <TextUnit id="1408" loc="1409">ἰδοὺ τάδ', ὦ παῖ: τἀμὰ γὰρ σπεύδεις φίλα.</TextUnit>
    <TextUnit id="1409" loc="1410">οὕτως πόνων σῶν οὐκέτι μνήμην ἔχεις;</TextUnit>
    <TextUnit id="1410" loc="1411">ἅπαντ' ἐλάσσω κεῖνα τῶνδ' ἔτλην κακά.</TextUnit>
    <TextUnit id="1411" loc="1412">εἴ ς' ὄψεταί τις θῆλυν ὄντ', οὐκ αἰνέσει.</TextUnit>
    <TextUnit id="1412" loc="1413">ζῶ σοι ταπεινός; ἀλλὰ πρόσθεν οὐ δοκῶ.</TextUnit>
    <TextUnit id="1413" loc="1414">ἄγαν γ': ὁ κλεινὸς ̔Ηρακλῆς οὐκ εἶ νοσῶν.</TextUnit>
    <TextUnit id="1414" loc="1415">σὺ ποῖος ἦσθα νέρθεν ἐν κακοῖσιν ὤν;</TextUnit>
    <TextUnit id="1415" loc="1416">ὡς ἐς τὸ λῆμα παντὸς ἦν ἥσσων ἀνήρ.</TextUnit>
    <TextUnit id="1416" loc="1417">πῶς οὖν ἔτ' † εἴπης † ὅτι συνέσταλμαι κακοῖς;</TextUnit>
    <TextUnit id="1417" loc="1418">πρόβαινε.    χαῖρ', ὦ πρέσβυ.    καὶ σύ μοι, τέκνον.</TextUnit>
    <TextUnit id="1418" loc="1419">θάφθ' ὥσπερ εἶπον παῖδας.    ἐμὲ δὲ τίς, τέκνον;</TextUnit>
    <TextUnit id="1419" loc="1420">ἐγώ.    πότ' ἐλθών;    ἡνίκ' ἂν θάψῃς τέκνα.</TextUnit>
    <TextUnit id="1420" loc="1421">πῶς;    εἰς ̓Αθήνας πέμψομαι Θηβῶν ἄπο.</TextUnit>
    <TextUnit id="1421" loc="1422">ἀλλ' ἐσκόμιζε τέκνα δυσκόμιστα γῇ:</TextUnit>
    <TextUnit id="1422" loc="1423">ἡμεῖς δ' ἀναλώσαντες αἰσχύναις δόμον,</TextUnit>
    <TextUnit id="1423" loc="1424">Θησεῖ πανώλεις ἑψόμεσθ' ἐφολκίδες.</TextUnit>
    <TextUnit id="1424" loc="1425">ὅστις δὲ πλοῦτον ἢ σθένος μᾶλλον φίλων</TextUnit>
    <TextUnit id="1425" loc="1426">ἀγαθῶν πεπᾶσθαι βούλεται, κακῶς φρονεῖ.</TextUnit>
    <TextUnit id="1426" loc="1427">στείχομεν οἰκτροὶ καὶ πολύκλαυτοι,</TextUnit>
    <TextUnit id="1427" loc="1428">τὰ μέγιστα φίλων ὀλέσαντες.</TextUnit>
  </Text>
</TessDocument>
