<?xml version="1.0" encoding="UTF-8"?>
<TessDocument id="aristophanes.lysistrata">
  <Metadata>
    <Author>aristophanes</Author>
    <Display>Lysistrata</Display>
    <Abbr>aristoph. lys.</Abbr>
    <Lang>grc</Lang>
    <Prose>0</Prose>
    <PrintSource>F.W. Hall and W.M. Geldart, Aristophanes Comoediae, ed. F.W. Hall and W.M. Geldart, vol. 2. Oxford: Clarendon Press, Oxford, 1907.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0035</DigitalSourceURL>
    <AddedBy>Anna Glenn</AddedBy>
    <URI>urn:cts:greekLit:tlg0019.tlg007.perseus-grc1</URI>
  </Metadata>
  <Text>
    <TextUnit id="0" loc="1">ἀλλ' εἴ τις ἐς Βακχεῖον αὐτὰς ἐκάλεσεν,</TextUnit>
    <TextUnit id="1" loc="2">ἢ 'ς Πανὸς ἢ 'πὶ Κωλιάδ' ἢ 'ς Γενετυλλίδος,</TextUnit>
    <TextUnit id="2" loc="3">οὐδ' ἂν διελθεῖν ἦν ἂν ὑπὸ τῶν τυμπάνων.</TextUnit>
    <TextUnit id="3" loc="4">νῦν δ' οὐδεμία πάρεστιν ἐνταυθοῖ γυνή:</TextUnit>
    <TextUnit id="4" loc="5">πλὴν ἥ γ' ἐμὴ κωμῆτις ἥδ' ἐξέρχεται.</TextUnit>
    <TextUnit id="5" loc="6">χαῖρ' ὦ Καλονίκη.   καὶ σύ γ' ὦ Λυσιστράτη.</TextUnit>
    <TextUnit id="6" loc="7">τί συντετάραξαι; μὴ σκυθρώπαζ' ὦ τέκνον.</TextUnit>
    <TextUnit id="7" loc="8">οὐ γὰρ πρέπει σοι τοξοποιεῖν τὰς ὀφρῦς.</TextUnit>
    <TextUnit id="8" loc="9">ἀλλ' ὦ Καλονίκη κάομαι τὴν καρδίαν,</TextUnit>
    <TextUnit id="9" loc="10">καὶ πόλλ' ὑπὲρ ἡμῶν τῶν γυναικῶν ἄχθομαι,</TextUnit>
    <TextUnit id="10" loc="11">ὁτιὴ παρὰ μὲν τοῖς ἀνδράσιν νενομίσμεθα</TextUnit>
    <TextUnit id="11" loc="12">εἶναι πανοῦργοι—   καὶ γάρ ἐσμεν νὴ Δία.</TextUnit>
    <TextUnit id="12" loc="13">εἰρημένον δ' αὐταῖς ἀπαντᾶν ἐνθάδε</TextUnit>
    <TextUnit id="13" loc="14">βουλευσομέναισιν οὐ περὶ φαύλου πράγματος,</TextUnit>
    <TextUnit id="14" loc="15">εὕδουσι κοὐχ ἥκουσιν.   ἀλλ' ὦ φιλτάτη</TextUnit>
    <TextUnit id="15" loc="16">ἥξουσι: χαλεπή τοι γυναικῶν ἔξοδος.</TextUnit>
    <TextUnit id="16" loc="17">ἡ μὲν γὰρ ἡμῶν περὶ τὸν ἄνδρ' ἐκύπτασεν,</TextUnit>
    <TextUnit id="17" loc="18">ἡ δ' οἰκέτην ἤγειρεν, ἡ δὲ παιδίον</TextUnit>
    <TextUnit id="18" loc="19">κατέκλινεν, ἡ δ' ἔλουσεν, ἡ δ' ἐψώμισεν.</TextUnit>
    <TextUnit id="19" loc="20">ἀλλ' ἕτερά τἄρ' ἦν τῶνδε προὐργιαίτερα</TextUnit>
    <TextUnit id="20" loc="21">αὐταῖς.   τί δ' ἐστὶν ὦ φίλη Λυσιστράτη,</TextUnit>
    <TextUnit id="21" loc="22">ἐφ' ὅ τι ποθ' ἡμᾶς τὰς γυναῖκας συγκαλεῖς;</TextUnit>
    <TextUnit id="22" loc="23">τί τὸ πρᾶγμα; πηλίκον τι;   μέγα.   μῶν καὶ παχύ;</TextUnit>
    <TextUnit id="23" loc="24">καὶ νὴ Δία παχύ.   κᾆτα πῶς οὐχ ἥκομεν;</TextUnit>
    <TextUnit id="24" loc="25">οὐχ οὗτος ὁ τρόπος: ταχὺ γὰρ ἂν ξυνήλθομεν.</TextUnit>
    <TextUnit id="25" loc="26">ἀλλ' ἔστιν ὑπ' ἐμοῦ πρᾶγμ' ἀνεζητημένον</TextUnit>
    <TextUnit id="26" loc="27">πολλαῖσί τ' ἀγρυπνίαισιν ἐρριπτασμένον.</TextUnit>
    <TextUnit id="27" loc="28">ἦ πού τι λεπτόν ἐστι τοὐρριπτασμένον.</TextUnit>
    <TextUnit id="28" loc="29">οὕτω γε λεπτὸν ὥσθ' ὅλης τῆς ̔Ελλάδος</TextUnit>
    <TextUnit id="29" loc="30">ἐν ταῖς γυναιξίν ἐστιν ἡ σωτηρία.</TextUnit>
    <TextUnit id="30" loc="31">ἐν ταῖς γυναιξίν; ἐπ' ὀλίγου γ' ὠχεῖτ' ἄρα.</TextUnit>
    <TextUnit id="31" loc="32">ὡς ἔστ' ἐν ἡμῖν τῆς πόλεως τὰ πράγματα,</TextUnit>
    <TextUnit id="32" loc="33">ἢ μηκέτ' εἶναι μήτε Πελοποννησίους—</TextUnit>
    <TextUnit id="33" loc="34">βέλτιστα τοίνυν μηκέτ' εἶναι νὴ Δία.</TextUnit>
    <TextUnit id="34" loc="35">Βοιωτίους τε πάντας ἐξολωλέναι.</TextUnit>
    <TextUnit id="35" loc="36">μὴ δῆτα πάντας γ', ἀλλ' ἄφελε τὰς ἐγχέλεις.</TextUnit>
    <TextUnit id="36" loc="37">περὶ τῶν ̓Αθηνῶν δ' οὐκ ἐπιγλωττήσομαι</TextUnit>
    <TextUnit id="37" loc="38">τοιοῦτον οὐδέν: ἀλλ' ὑπονόησον σύ μοι.</TextUnit>
    <TextUnit id="38" loc="39">ἢν δὲ ξυνέλθως' αἱ γυναῖκες ἐνθάδε</TextUnit>
    <TextUnit id="39" loc="40">αἵ τ' ἐκ Βοιωτῶν αἵ τε Πελοποννησίων</TextUnit>
    <TextUnit id="40" loc="41">ἡμεῖς τε, κοινῇ σώσομεν τὴν ̔Ελλάδα.</TextUnit>
    <TextUnit id="41" loc="42">τί δ' ἂν γυναῖκες φρόνιμον ἐργασαίατο</TextUnit>
    <TextUnit id="42" loc="43">ἢ λαμπρόν, αἳ καθήμεθ' ἐξηνθισμέναι,</TextUnit>
    <TextUnit id="43" loc="44">κροκωτοφοροῦσαι καὶ κεκαλλωπισμέναι</TextUnit>
    <TextUnit id="44" loc="45">καὶ Κιμμερίκ' ὀρθοστάδια καὶ περιβαρίδας;</TextUnit>
    <TextUnit id="45" loc="46">ταῦτ' αὐτὰ γάρ τοι κἄσθ' ἃ σώσειν προσδοκῶ,</TextUnit>
    <TextUnit id="46" loc="47">τὰ κροκωτίδια καὶ τὰ μύρα χαἰ περιβαρίδες</TextUnit>
    <TextUnit id="47" loc="48">χἤγχουσα καὶ τὰ διαφανῆ χιτώνια.</TextUnit>
    <TextUnit id="48" loc="49">τίνα δὴ τρόπον ποθ';   ὥστε τῶν νῦν μηδένα</TextUnit>
    <TextUnit id="49" loc="50">ἀνδρῶν ἐπ' ἀλλήλοισιν ἄρεσθαι δόρυ—</TextUnit>
    <TextUnit id="50" loc="51">κροκωτὸν ἄρα νὴ τὼ θεὼ 'γὼ βάψομαι.</TextUnit>
    <TextUnit id="51" loc="52">μηδ' ἀσπίδα λαβεῖν—   Κιμμερικὸν ἐνδύσομαι.</TextUnit>
    <TextUnit id="52" loc="53">μηδὲ ξιφίδιον.   κτήσομαι περιβαρίδας.</TextUnit>
    <TextUnit id="53" loc="54">ἆρ' οὐ παρεῖναι τὰς γυναῖκας δῆτ' ἐχρῆν;</TextUnit>
    <TextUnit id="54" loc="55">οὐ γὰρ μὰ Δί' ἀλλὰ πετομένας ἥκειν πάλαι.</TextUnit>
    <TextUnit id="55" loc="56">ἀλλ' ὦ μέλ' ὄψει τοι σφόδρ' αὐτὰς ̓Αττικάς,</TextUnit>
    <TextUnit id="56" loc="57">ἅπαντα δρώσας τοῦ δέοντος ὕστερον.</TextUnit>
    <TextUnit id="57" loc="58">ἀλλ' οὐδὲ Παράλων οὐδεμία γυνὴ πάρα,</TextUnit>
    <TextUnit id="58" loc="59">οὐδ' ἐκ Σαλαμῖνος.   ἀλλ' ἐκεῖναί γ' οἶδ' ὅτι</TextUnit>
    <TextUnit id="59" loc="60">ἐπὶ τῶν κελήτων διαβεβήκας' ὄρθριαι.</TextUnit>
    <TextUnit id="60" loc="61">οὐδ' ἃς προσεδόκων κἀλογιζόμην ἐγὼ</TextUnit>
    <TextUnit id="61" loc="62">πρώτας παρέσεσθαι δεῦρο τὰς ̓Αχαρνέων</TextUnit>
    <TextUnit id="62" loc="63">γυναῖκας, οὐχ ἥκουσιν.   ἡ γοῦν Θεογένους</TextUnit>
    <TextUnit id="63" loc="64">ὡς δεῦρ' ἰοῦσα θοὐκάταιον ἤρετο.</TextUnit>
    <TextUnit id="64" loc="65">ἀτὰρ αἵδε καὶ δή σοι προσέρχονταί τινες.</TextUnit>
    <TextUnit id="65" loc="66">αἱδί θ' ἕτεραι χωροῦσί τινες.   ἰοὺ ἰού,</TextUnit>
    <TextUnit id="66" loc="67">πόθεν εἰσίν;   ̓Αναγυρουντόθεν.   νὴ τὸν Δία:</TextUnit>
    <TextUnit id="67" loc="68">ὁ γοῦν ἀνάγυρός μοι κεκινῆσθαι δοκεῖ.</TextUnit>
    <TextUnit id="68" loc="69">μῶν ὕστεραι πάρεσμεν ὦ Λυσιστράτη;</TextUnit>
    <TextUnit id="69" loc="70">τί φῄς; τί σιγᾷς;   οὔ ς' ἐπαινῶ Μυρρίνη</TextUnit>
    <TextUnit id="70" loc="71">ἥκουσαν ἄρτι περὶ τοιούτου πράγματος.</TextUnit>
    <TextUnit id="71" loc="72">μόλις γὰρ ηὗρον ἐν σκότῳ τὸ ζώνιον.</TextUnit>
    <TextUnit id="72" loc="73">ἀλλ' εἴ τι πάνυ δεῖ, ταῖς παρούσαισιν λέγε.</TextUnit>
    <TextUnit id="73" loc="74">μὰ Δί' ἀλλ' ἐπαναμείνωμεν ὀλίγου γ' οὕνεκα</TextUnit>
    <TextUnit id="74" loc="75">τάς τ' ἐκ Βοιωτῶν τάς τε Πελοποννησίων</TextUnit>
    <TextUnit id="75" loc="76">γυναῖκας ἐλθεῖν.   πολὺ σὺ κάλλιον λέγεις.</TextUnit>
    <TextUnit id="76" loc="77">ἡδὶ δὲ καὶ δὴ Λαμπιτὼ προσέρχεται.</TextUnit>
    <TextUnit id="77" loc="78">ὦ φιλτάτη Λάκαινα χαῖρε Λαμπιτοῖ.</TextUnit>
    <TextUnit id="78" loc="79">οἷον τὸ κάλλος γλυκυτάτη σου φαίνεται.</TextUnit>
    <TextUnit id="79" loc="80">ὡς δ' εὐχροεῖς, ὡς δὲ σφριγᾷ τὸ σῶμά σου.</TextUnit>
    <TextUnit id="80" loc="81">κἂν ταῦρον ἄγχοις.   μάλα γ' οἰῶ ναὶ τὼ σιώ:</TextUnit>
    <TextUnit id="81" loc="82">γυμνάδδομαι γὰρ καὶ ποτὶ πυγὰν ἅλλομαι.</TextUnit>
    <TextUnit id="82" loc="83">ὡς δὴ καλὸν τὸ χρῆμα τιτθίων ἔχεις.</TextUnit>
    <TextUnit id="83" loc="84">ᾇπερ ἱερεῖόν τοί μ' ὑποψαλάσσετε.</TextUnit>
    <TextUnit id="84" loc="85">ἡδὶ δὲ ποδαπή 'σθ' ἡ νεᾶνις ἡτέρα;</TextUnit>
    <TextUnit id="85" loc="86">πρέσβειρά τοι ναὶ τὼ σιὼ Βοιωτία</TextUnit>
    <TextUnit id="86" loc="87">ἵκει ποθ' ὑμέ.   νὴ μὰ Δία Βοιωτία,</TextUnit>
    <TextUnit id="87" loc="88">καλόν γ' ἔχουσα τὸ πεδίον.   καὶ νὴ Δία</TextUnit>
    <TextUnit id="88" loc="89">κομψότατα τὴν βληχώ γε παρατετιλμένη.</TextUnit>
    <TextUnit id="89" loc="90">τίς δ' ἡτέρα παῖς;   χαί̈α ναὶ τὼ σιώ,</TextUnit>
    <TextUnit id="90" loc="91">Κορινθία δ' αὖ.   χαί̈α νὴ τὸν Δία</TextUnit>
    <TextUnit id="91" loc="92">δήλη 'στὶν οὖσα ταυταγὶ τἀντευθενί.</TextUnit>
    <TextUnit id="92" loc="93">τίς δ' αὖ ξυναλίαξε τόνδε τὸν στόλον</TextUnit>
    <TextUnit id="93" loc="94">τὸν τᾶν γυναικῶν;   ἥδ' ἐγώ.   μύσιδδέ τοι</TextUnit>
    <TextUnit id="94" loc="95">ὅ τι λῇς ποθ' ἁμέ.   νὴ Δί' ὦ φίλη γύναι,</TextUnit>
    <TextUnit id="95" loc="96">λέγε δῆτα τὸ σπουδαῖον ὅ τι τοῦτ' ἐστί σοι.</TextUnit>
    <TextUnit id="96" loc="97">λέγοιμ' ἂν ἤδη. πρὶν λέγειν δ', ὑμᾶς τοδὶ</TextUnit>
    <TextUnit id="97" loc="98">ἐπερήσομαί τι μικρόν.   ὅ τι βούλει γε σύ.</TextUnit>
    <TextUnit id="98" loc="99">τοὺς πατέρας οὐ ποθεῖτε τοὺς τῶν παιδίων</TextUnit>
    <TextUnit id="99" loc="100">ἐπὶ στρατιᾶς ἀπόντας; εὖ γὰρ οἶδ' ὅτι</TextUnit>
    <TextUnit id="100" loc="101">πάσαισιν ὑμῖν ἐστιν ἀποδημῶν ἀνήρ.</TextUnit>
    <TextUnit id="101" loc="102">ὁ γοῦν ἐμὸς ἀνὴρ πέντε μῆνας ὦ τάλαν</TextUnit>
    <TextUnit id="102" loc="103">ἄπεστιν ἐπὶ Θρᾴκης φυλάττων Εὐκράτη.</TextUnit>
    <TextUnit id="103" loc="104">ὁ δ' ἐμός γε τελέους ἑπτὰ μῆνας ἐν Πύλῳ.</TextUnit>
    <TextUnit id="104" loc="105">ὁ δ' ἐμός γα καἴ κ' ἐκ τᾶς ταγᾶς ἔλσῃ ποκά,</TextUnit>
    <TextUnit id="105" loc="106">πορπακισάμενος φροῦδος ἀμπτάμενος ἔβα.</TextUnit>
    <TextUnit id="106" loc="107">ἀλλ' οὐδὲ μοιχοῦ καταλέλειπται φεψάλυξ.</TextUnit>
    <TextUnit id="107" loc="108">ἐξ οὗ γὰρ ἡμᾶς προὔδοσαν Μιλήσιοι,</TextUnit>
    <TextUnit id="108" loc="109">οὐκ εἶδον οὐδ' ὄλισβον ὀκτωδάκτυλον,</TextUnit>
    <TextUnit id="109" loc="110">ὃς ἦν ἂν ἡμῖν σκυτίνη 'πικουρία.</TextUnit>
    <TextUnit id="110" loc="111">ἐθέλοιτ' ἂν οὖν, εἰ μηχανὴν εὕροιμ' ἐγώ,</TextUnit>
    <TextUnit id="111" loc="112">μετ' ἐμοῦ καταλῦσαι τὸν πόλεμον;   νὴ τὼ θεώ:</TextUnit>
    <TextUnit id="112" loc="113">ἔγωγ' ἂν οὖν κἂν εἴ με χρείη τοὔγκυκλον</TextUnit>
    <TextUnit id="113" loc="114">τουτὶ καταθεῖσαν ἐκπιεῖν αὐθημερόν.</TextUnit>
    <TextUnit id="114" loc="115">ἐγὼ δέ γ' ἂν κἂν ὡσπερεὶ ψῆτταν δοκῶ</TextUnit>
    <TextUnit id="115" loc="116">δοῦναι ἂν ἐμαυτῆς παρατεμοῦσα θἤμισυ.</TextUnit>
    <TextUnit id="116" loc="117">ἐγὼ δὲ καί κα ποττὸ Ταύ̈γετόν γ' ἄνω</TextUnit>
    <TextUnit id="117" loc="118">ἔλσοιμ' ὅπᾳ μέλλοιμί γ' εἰράναν ἰδεῖν.</TextUnit>
    <TextUnit id="118" loc="119">λέγοιμ' ἄν: οὐ δεῖ γὰρ κεκρύφθαι τὸν λόγον.</TextUnit>
    <TextUnit id="119" loc="120">ἡμῖν γὰρ ὦ γυναῖκες, εἴπερ μέλλομεν</TextUnit>
    <TextUnit id="120" loc="121">ἀναγκάσειν τοὺς ἄνδρας εἰρήνην ἄγειν,</TextUnit>
    <TextUnit id="121" loc="122">ἀφεκτέ' ἐστὶ—   τοῦ; φράσον.   ποιήσετ' οὖν;</TextUnit>
    <TextUnit id="122" loc="123">ποιήσομεν, κἂν ἀποθανεῖν ἡμᾶς δέῃ.</TextUnit>
    <TextUnit id="123" loc="124">ἀφεκτέα τοίνυν ἐστὶν ἡμῖν τοῦ πέους.</TextUnit>
    <TextUnit id="124" loc="125">τί μοι μεταστρέφεσθε; ποῖ βαδίζετε;</TextUnit>
    <TextUnit id="125" loc="126">αὗται τί μοιμυᾶτε κἀνανεύετε;</TextUnit>
    <TextUnit id="126" loc="127">τί χρὼς τέτραπται; τί δάκρυον κατείβεται;</TextUnit>
    <TextUnit id="127" loc="128">ποιήσετ' ἢ οὐ ποιήσετ'; ἢ τί μέλλετε;</TextUnit>
    <TextUnit id="128" loc="129">οὐκ ἂν ποιήσαιμ', ἀλλ' ὁ πόλεμος ἑρπέτω.</TextUnit>
    <TextUnit id="129" loc="130">μὰ Δί' οὐδ' ἐγὼ γάρ, ἀλλ' ὁ πόλεμος ἑρπέτω.</TextUnit>
    <TextUnit id="130" loc="131">ταυτὶ σὺ λέγεις ὦ ψῆττα; καὶ μὴν ἄρτι γε</TextUnit>
    <TextUnit id="131" loc="132">ἔφησθα σαυτῆς κἂν παρατεμεῖν θἤμισυ.</TextUnit>
    <TextUnit id="132" loc="133">ἄλλ' ἄλλ' ὅ τι βούλει: κἄν με χρῇ διὰ τοῦ πυρὸς</TextUnit>
    <TextUnit id="133" loc="134">ἐθέλω βαδίζειν: τοῦτο μᾶλλον τοῦ πέους.</TextUnit>
    <TextUnit id="134" loc="135">οὐδὲν γὰρ οἷον ὦ φίλη Λυσιστράτη.</TextUnit>
    <TextUnit id="135" loc="136">τί δαὶ σύ;   κἀγὼ βούλομαι διὰ τοῦ πυρός.</TextUnit>
    <TextUnit id="136" loc="137">ὦ παγκατάπυγον θἠμέτερον ἅπαν γένος,</TextUnit>
    <TextUnit id="137" loc="138">οὐκ ἐτὸς ἀφ' ἡμῶν εἰσιν αἱ τραγῳδίαι.</TextUnit>
    <TextUnit id="138" loc="139">οὐδὲν γάρ ἐσμεν πλὴν Ποσειδῶν καὶ σκάφη.</TextUnit>
    <TextUnit id="139" loc="140">ἀλλ' ὦ φίλη Λάκαινα, σὺ γὰρ ἐὰν γένῃ</TextUnit>
    <TextUnit id="140" loc="141">μόνη μετ' ἐμοῦ, τὸ πρᾶγμ' ἀνασωσαίμεσθ' ἔτ' ἄν,</TextUnit>
    <TextUnit id="141" loc="142">ξυμψήφισαί μοι.   χαλεπὰ μὲν ναὶ τὼ σιὼ</TextUnit>
    <TextUnit id="142" loc="143">γυναῖκάς ἐσθ' ὑπνῶν ἄνευ ψωλᾶς μόνας.</TextUnit>
    <TextUnit id="143" loc="144">ὅμως γα μάν: δεῖ τᾶς γὰρ εἰράνας μάλ' αὖ.</TextUnit>
    <TextUnit id="144" loc="145">ὦ φιλτάτη σὺ καὶ μόνη τούτων γυνή.</TextUnit>
    <TextUnit id="145" loc="146">εἰ δ' ὡς μάλιστ' ἀπεχοίμεθ' οὗ σὺ δὴ λέγεις,</TextUnit>
    <TextUnit id="146" loc="147">ὃ μὴ γένοιτο, μᾶλλον ἂν διὰ τουτογὶ</TextUnit>
    <TextUnit id="147" loc="148">γένοιτ' ἂν εἰρήνη;   πολύ γε νὴ τὼ θεώ.</TextUnit>
    <TextUnit id="148" loc="149">εἰ γὰρ καθοίμεθ' ἔνδον ἐντετριμμέναι,</TextUnit>
    <TextUnit id="149" loc="150">κἀν τοῖς χιτωνίοισι τοῖς ̓Αμοργίνοις</TextUnit>
    <TextUnit id="150" loc="151">γυμναὶ παρίοιμεν δέλτα παρατετιλμέναι,</TextUnit>
    <TextUnit id="151" loc="152">στύοιντο δ' ἅνδρες κἀπιθυμοῖεν σπλεκοῦν,</TextUnit>
    <TextUnit id="152" loc="153">ἡμεῖς δὲ μὴ προσίοιμεν ἀλλ' ἀπεχοίμεθα,</TextUnit>
    <TextUnit id="153" loc="154">σπονδὰς ποιήσαιντ' ἂν ταχέως, εὖ οἶδ' ὅτι.</TextUnit>
    <TextUnit id="154" loc="155">ὁ γῶν Μενέλαος τᾶς ̔Ελένας τὰ μᾶλά πᾳ</TextUnit>
    <TextUnit id="155" loc="156">γυμνᾶς παραϊδὼν ἐξέβαλ', οἰῶ, τὸ ξίφος.</TextUnit>
    <TextUnit id="156" loc="157">τί δ' ἢν ἀφιῶς' ἅνδρες ἡμᾶς ὦ μέλε;</TextUnit>
    <TextUnit id="157" loc="158">τὸ τοῦ Φερεκράτους, κύνα δέρειν δεδαρμένην.</TextUnit>
    <TextUnit id="158" loc="159">φλυαρία ταῦτ' ἐστὶ τὰ μεμιμημένα.</TextUnit>
    <TextUnit id="159" loc="160">ἐὰν λαβόντες δ' ἐς τὸ δωμάτιον βίᾳ</TextUnit>
    <TextUnit id="160" loc="161">ἕλκωσιν ἡμᾶς;   ἀντέχου σὺ τῶν θυρῶν.</TextUnit>
    <TextUnit id="161" loc="162">ἐὰν δὲ τύπτωσιν;   παρέχειν χρὴ κακὰ κακῶς.</TextUnit>
    <TextUnit id="162" loc="163">οὐ γὰρ ἔνι τούτοις ἡδονὴ τοῖς πρὸς βίαν.</TextUnit>
    <TextUnit id="163" loc="164">κἄλλως ὀδυνᾶν χρή: κἀμέλει ταχέως πάνυ</TextUnit>
    <TextUnit id="164" loc="165">ἀπεροῦσιν. οὐ γὰρ οὐδέποτ' εὐφρανθήσεται</TextUnit>
    <TextUnit id="165" loc="166">ἀνήρ, ἐὰν μὴ τῇ γυναικὶ συμφέρῃ.</TextUnit>
    <TextUnit id="166" loc="167">εἴ τοι δοκεῖ σφῷν ταῦτα, χἠμῖν ξυνδοκεῖ.</TextUnit>
    <TextUnit id="167" loc="168">καὶ τὼς μὲν ἁμῶν ἄνδρας ἁμὲς πείσομες</TextUnit>
    <TextUnit id="168" loc="169">παντᾷ δικαίως ἄδολον εἰράναν ἄγειν:</TextUnit>
    <TextUnit id="169" loc="170">τὸν τῶν ̓Ασαναίων γα μὰν ῥυάχετον</TextUnit>
    <TextUnit id="170" loc="171">πᾷ κά τις ἀμπείσειεν αὖ μὴ πλαδδιῆν;</TextUnit>
    <TextUnit id="171" loc="172">ἡμεῖς ἀμέλει σοι τά γε παρ' ἡμῖν πείσομεν.</TextUnit>
    <TextUnit id="172" loc="173">οὐχ ἇς πόδας κ' ἔχωντι ταὶ τριήρεες,</TextUnit>
    <TextUnit id="173" loc="174">καὶ τὠργύριον τὤβυσσον ᾖ πὰρ τᾷ σιῷ.</TextUnit>
    <TextUnit id="174" loc="175">ἀλλ' ἔστι καὶ τοῦτ' εὖ παρεσκευασμένον:</TextUnit>
    <TextUnit id="175" loc="176">καταληψόμεθα γὰρ τὴν ἀκρόπολιν τήμερον.</TextUnit>
    <TextUnit id="176" loc="177">ταῖς πρεσβυτάταις γὰρ προστέτακται τοῦτο δρᾶν,</TextUnit>
    <TextUnit id="177" loc="178">ἕως ἂν ἡμεῖς ταῦτα συντιθώμεθα,</TextUnit>
    <TextUnit id="178" loc="179">θύειν δοκούσαις καταλαβεῖν τὴν ἀκρόπολιν.</TextUnit>
    <TextUnit id="179" loc="180">παντᾷ κ' ἔχοι, καὶ τᾷδε γὰρ λέγεις καλῶς.</TextUnit>
    <TextUnit id="180" loc="181">τί δῆτα ταῦτ' οὐχ ὡς τάχιστ' ὦ Λαμπιτοῖ</TextUnit>
    <TextUnit id="181" loc="182">ξυνωμόσαμεν, ὅπως ἂν ἀρρήκτως ἔχῃ;</TextUnit>
    <TextUnit id="182" loc="183">πάρφαινε μὰν τὸν ὅρκον, ὡς ὀμιόμεθα.</TextUnit>
    <TextUnit id="183" loc="184">καλῶς λέγεις. ποῦ 'σθ' ἡ Σκύθαινα; ποῖ βλέπεις;</TextUnit>
    <TextUnit id="184" loc="185">θὲς ἐς τὸ πρόσθεν ὑπτίαν τὴν ἀσπίδα,</TextUnit>
    <TextUnit id="185" loc="186">καί μοι δότω τὰ τόμιά τις.   Λυσιστράτη</TextUnit>
    <TextUnit id="186" loc="187">τίν' ὅρκον ὁρκώσεις ποθ' ἡμᾶς;   ὅντινα;</TextUnit>
    <TextUnit id="187" loc="188">εἰς ἀσπίδ', ὥσπερ φάς' ἐν Αἰσχύλῳ ποτέ,</TextUnit>
    <TextUnit id="188" loc="189">μηλοσφαγούσας.   μὴ σύ γ' ὦ Λυσιστράτη</TextUnit>
    <TextUnit id="189" loc="190">εἰς ἀσπίδ' ὀμόσῃς μηδὲν εἰρήνης πέρι.</TextUnit>
    <TextUnit id="190" loc="191">τίς ἂν οὖν γένοιτ' ἂν ὅρκος;   εἰ λευκόν ποθεν</TextUnit>
    <TextUnit id="191" loc="192">ἵππον λαβοῦσαι τόμιον ἐντεμοίμεθα.</TextUnit>
    <TextUnit id="192" loc="193">ποῖ λευκὸν ἵππον;   ἀλλὰ πῶς ὀμούμεθα</TextUnit>
    <TextUnit id="193" loc="194">ἡμεῖς;   ἐγώ σοι νὴ Δί', ἢν βούλῃ, φράσω.</TextUnit>
    <TextUnit id="194" loc="195">θεῖσαι μέλαιναν κύλικα μεγάλην ὑπτίαν,</TextUnit>
    <TextUnit id="195" loc="196">μηλοσφαγοῦσαι Θάσιον οἴνου σταμνίον</TextUnit>
    <TextUnit id="196" loc="197">ὀμόσωμεν ἐς τὴν κύλικα μὴ 'πιχεῖν ὕδωρ.</TextUnit>
    <TextUnit id="197" loc="198">φεῦ δᾶ τὸν ὅρκον ἄφατον ὡς ἐπαινίω.</TextUnit>
    <TextUnit id="198" loc="199">φερέτω κύλικά τις ἔνδοθεν καὶ σταμνίον.</TextUnit>
    <TextUnit id="199" loc="200">ὦ φίλταται γυναῖκες, ὁ κεραμεὼν ὅσος.</TextUnit>
    <TextUnit id="200" loc="201">ταύτην μὲν ἄν τις εὐθὺς ἡσθείη λαβών.</TextUnit>
    <TextUnit id="201" loc="202">καταθεῖσα ταύτην προσλαβοῦ μοι τοῦ κάπρου.</TextUnit>
    <TextUnit id="202" loc="203">δέσποινα Πειθοῖ καὶ κύλιξ φιλοτησία,</TextUnit>
    <TextUnit id="203" loc="204">τὰ σφάγια δέξαι ταῖς γυναιξὶν εὐμενής.</TextUnit>
    <TextUnit id="204" loc="205">εὔχρων γε θαἶμα κἀποπυτίζει καλῶς.</TextUnit>
    <TextUnit id="205" loc="206">καὶ μὰν ποτόδδει γ' ἁδὺ ναὶ τὸν Κάστορα.</TextUnit>
    <TextUnit id="206" loc="207">ἐᾶτε πρώτην μ' ὦ γυναῖκες ὀμνύναι.</TextUnit>
    <TextUnit id="207" loc="208">μὰ τὴν ̓Αφροδίτην οὔκ, ἐάν γε μὴ λάχῃς.</TextUnit>
    <TextUnit id="208" loc="209">λάζυσθε πᾶσαι τῆς κύλικος ὦ Λαμπιτοῖ:</TextUnit>
    <TextUnit id="209" loc="210">λεγέτω δ' ὑπὲρ ὑμῶν μί' ἅπερ ἂν κἀγὼ λέγω:</TextUnit>
    <TextUnit id="210" loc="211">ὑμεῖς δ' ἐπομεῖσθε ταὐτὰ κἀμπεδώσετε.</TextUnit>
    <TextUnit id="211" loc="212">οὐκ ἔστιν οὐδεὶς οὔτε μοιχὸς οὔτ' ἀνήρ—</TextUnit>
    <TextUnit id="212" loc="213">οὐκ ἔστιν οὐδεὶς οὔτε μοιχὸς οὔτ' ἀνήρ—</TextUnit>
    <TextUnit id="213" loc="214">ὅστις πρὸς ἐμὲ πρόσεισιν ἐστυκώς. λέγε.</TextUnit>
    <TextUnit id="214" loc="215">ὅστις πρὸς ἐμὲ πρόσεισιν ἐστυκώς. παπαῖ</TextUnit>
    <TextUnit id="215" loc="216">ὑπολύεταί μου τὰ γόνατ' ὦ Λυσιστράτη.</TextUnit>
    <TextUnit id="216" loc="217">οἴκοι δ' ἀταυρώτη διάξω τὸν βίον—</TextUnit>
    <TextUnit id="217" loc="218">οἴκοι δ' ἀταυρώτη διάξω τὸν βίον—</TextUnit>
    <TextUnit id="218" loc="219">κροκωτοφοροῦσα καὶ κεκαλλωπισμένη,—</TextUnit>
    <TextUnit id="219" loc="220">κροκωτοφοροῦσα καὶ κεκαλλωπισμένη,—</TextUnit>
    <TextUnit id="220" loc="221">ὅπως ἂν ἁνὴρ ἐπιτυφῇ μάλιστά μου:</TextUnit>
    <TextUnit id="221" loc="222">ὅπως ἂν ἁνὴρ ἐπιτυφῇ μάλιστά μου:</TextUnit>
    <TextUnit id="222" loc="223">κοὐδέποθ' ἑκοῦσα τἀνδρὶ τὠμῷ πείσομαι.</TextUnit>
    <TextUnit id="223" loc="224">κοὐδέποθ' ἑκοῦσα τἀνδρὶ τὠμῷ πείσομαι.</TextUnit>
    <TextUnit id="224" loc="225">ἐὰν δέ μ' ἄκουσαν βιάζηται βίᾳ,—</TextUnit>
    <TextUnit id="225" loc="226">ἐὰν δέ μ' ἄκουσαν βιάζηται βίᾳ,—</TextUnit>
    <TextUnit id="226" loc="227">κακῶς παρέξω κοὐχὶ προσκινήσομαι.</TextUnit>
    <TextUnit id="227" loc="228">κακῶς παρέξω κοὐχὶ προσκινήσομαι.</TextUnit>
    <TextUnit id="228" loc="229">οὐ πρὸς τὸν ὄροφον ἀνατενῶ τὼ Περσικά.</TextUnit>
    <TextUnit id="229" loc="230">οὐ πρὸς τὸν ὄροφον ἀνατενῶ τὼ Περσικά.</TextUnit>
    <TextUnit id="230" loc="231">οὐ στήσομαι λέαιν' ἐπὶ τυροκνήστιδος.</TextUnit>
    <TextUnit id="231" loc="232">οὐ στήσομαι λέαιν' ἐπὶ τυροκνήστιδος.</TextUnit>
    <TextUnit id="232" loc="233">ταῦτ' ἐμπεδοῦσα μὲν πίοιμ' ἐντευθενί:</TextUnit>
    <TextUnit id="233" loc="234">ταῦτ' ἐμπεδοῦσα μὲν πίοιμ' ἐντευθενί:</TextUnit>
    <TextUnit id="234" loc="235">εἰ δὲ παραβαίην, ὕδατος ἐμπλῇθ' ἡ κύλιξ.</TextUnit>
    <TextUnit id="235" loc="236">εἰ δὲ παραβαίην, ὕδατος ἐμπλῇθ' ἡ κύλιξ.</TextUnit>
    <TextUnit id="236" loc="237">συνεπόμνυθ' ὑμεῖς ταῦτα πᾶσαι;   νὴ Δία.</TextUnit>
    <TextUnit id="237" loc="238">φέρ' ἐγὼ καθαγίσω τήνδε.   τὸ μέρος γ' ὦ φίλη,</TextUnit>
    <TextUnit id="238" loc="239">ὅπως ἂν ὦμεν εὐθὺς ἀλλήλων φίλαι.</TextUnit>
    <TextUnit id="239" loc="240">τίς ὡλολυγά;   τοῦτ' ἐκεῖν' οὑγὼ 'λεγον:</TextUnit>
    <TextUnit id="240" loc="241">αἱ γὰρ γυναῖκες τὴν ἀκρόπολιν τῆς θεοῦ</TextUnit>
    <TextUnit id="241" loc="242">ἤδη κατειλήφασιν. ἀλλ' ὦ Λαμπιτοῖ</TextUnit>
    <TextUnit id="242" loc="243">σὺ μὲν βάδιζε καὶ τὰ παρ' ὑμῶν εὖ τίθει,</TextUnit>
    <TextUnit id="243" loc="244">τασδὶ δ' ὁμήρους κατάλιφ' ἡμῖν ἐνθάδε:</TextUnit>
    <TextUnit id="244" loc="245">ἡμεῖς δὲ ταῖς ἄλλαισι ταῖσιν ἐν πόλει</TextUnit>
    <TextUnit id="245" loc="246">ξυνεμβάλωμεν εἰσιοῦσαι τοὺς μοχλούς.</TextUnit>
    <TextUnit id="246" loc="247">οὔκουν ἐφ' ἡμᾶς ξυμβοηθήσειν οἴει</TextUnit>
    <TextUnit id="247" loc="248">τοὺς ἄνδρας εὐθύς;   ὀλίγον αὐτῶν μοι μέλει.</TextUnit>
    <TextUnit id="248" loc="249">οὐ γὰρ τοσαύτας οὔτ' ἀπειλὰς οὔτε πῦρ</TextUnit>
    <TextUnit id="249" loc="250">ἥξους' ἔχοντες ὥστ' ἀνοῖξαι τὰς πύλας</TextUnit>
    <TextUnit id="250" loc="251">ταύτας, ἐὰν μὴ 'φ' οἷσιν ἡμεῖς εἴπομεν.</TextUnit>
    <TextUnit id="251" loc="252">μὰ τὴν ̓Αφροδίτην οὐδέποτέ γ': ἄλλως γὰρ ἂν</TextUnit>
    <TextUnit id="252" loc="253">ἄμαχοι γυναῖκες καὶ μιαραὶ κεκλῄμεθ' ἄν.</TextUnit>
    <TextUnit id="253" loc="254">χώρει Δράκης, ἡγοῦ βάδην, εἰ καὶ τὸν ὦμον ἀλγεῖς</TextUnit>
    <TextUnit id="254" loc="255">κορμοῦ τοσουτονὶ βάρος χλωρᾶς φέρων ἐλάας.</TextUnit>
    <TextUnit id="255" loc="256">ἦ πόλλ' ἄελπτ' ἔνεστιν ἐν τῷ μακρῷ βίῳ φεῦ,</TextUnit>
    <TextUnit id="256" loc="257">ἐπεὶ τίς ἄν ποτ' ἤλπις' ὦ Στρυμόδωρ' ἀκοῦσαι</TextUnit>
    <TextUnit id="257" loc="260">γυναῖκας, ἃς ἐβόσκομεν</TextUnit>
    <TextUnit id="258" loc="261">κατ' οἶκον ἐμφανὲς κακόν,</TextUnit>
    <TextUnit id="259" loc="262">κατὰ μὲν ἅγιον ἔχειν βρέτας,</TextUnit>
    <TextUnit id="260" loc="263">κατὰ δ' ἀκρόπολιν ἐμὰν λαβεῖν</TextUnit>
    <TextUnit id="261" loc="264">μοχλοῖς δὲ καὶ κλῄθροισι</TextUnit>
    <TextUnit id="262" loc="265">τὰ προπύλαια πακτοῦν;</TextUnit>
    <TextUnit id="263" loc="266">ἀλλ' ὡς τάχιστα πρὸς πόλιν σπεύσωμεν ὦ Φιλοῦργε,</TextUnit>
    <TextUnit id="264" loc="267">ὅπως ἄν, αὐταῖς ἐν κύκλῳ θέντες τὰ πρέμνα ταυτί,</TextUnit>
    <TextUnit id="265" loc="268">ὅσαι τὸ πρᾶγμα τοῦτ' ἐνεστήσαντο καὶ μετῆλθον,</TextUnit>
    <TextUnit id="266" loc="269">μίαν πυρὰν νήσαντες ἐμπρήσωμεν αὐτόχειρες</TextUnit>
    <TextUnit id="267" loc="270">πάσας, ὑπὸ ψήφου μιᾶς, πρώτην δὲ τὴν Λύκωνος.</TextUnit>
    <TextUnit id="268" loc="271">οὐ γὰρ μὰ τὴν Δήμητρ' ἐμοῦ ζῶντος ἐγχανοῦνται:</TextUnit>
    <TextUnit id="269" loc="272">ἐπεὶ οὐδὲ Κλεομένης, ὃς αὐτὴν κατέσχε πρῶτος,</TextUnit>
    <TextUnit id="270" loc="275">ἀπῆθεν ἀψάλακτος, ἀλλ'</TextUnit>
    <TextUnit id="271" loc="276">ὅμως Λακωνικὸν πνέων</TextUnit>
    <TextUnit id="272" loc="277">ᾤχετο θὤπλα παραδοὺς ἐμοί,</TextUnit>
    <TextUnit id="273" loc="278">σμικρὸν ἔχων πάνυ τριβώνιον,</TextUnit>
    <TextUnit id="274" loc="279">πινῶν ῥυπῶν ἀπαράτιλτος,</TextUnit>
    <TextUnit id="275" loc="280">ἓξ ἐτῶν ἄλουτος.</TextUnit>
    <TextUnit id="276" loc="281">οὕτως ἐπολιόρκης' ἐγὼ τὸν ἄνδρ' ἐκεῖνον ὠμῶς</TextUnit>
    <TextUnit id="277" loc="282">ἐφ' ἑπτακαίδεκ' ἀσπίδων πρὸς ταῖς πύλαις καθεύδων.</TextUnit>
    <TextUnit id="278" loc="283">τασδὶ δὲ τὰς Εὐριπίδῃ θεοῖς τε πᾶσιν ἐχθρὰς</TextUnit>
    <TextUnit id="279" loc="284">ἐγὼ οὐκ ἄρα σχήσω παρὼν τολμήματος τοσούτου;</TextUnit>
    <TextUnit id="280" loc="285">μή νυν ἔτ' ἐν τῇ τετραπόλει τοὐμὸν τροπαῖον εἴη.</TextUnit>
    <TextUnit id="281" loc="286">ἀλλ' αὐτὸ γάρ μοι τῆς ὁδοῦ</TextUnit>
    <TextUnit id="282" loc="287">λοιπόν ἐστι χωρίον</TextUnit>
    <TextUnit id="283" loc="288">τὸ πρὸς πόλιν τὸ σιμόν, οἷ σπουδὴν ἔχω:</TextUnit>
    <TextUnit id="284" loc="289">χὤπως ποτ' ἐξαμπρεύσομεν</TextUnit>
    <TextUnit id="285" loc="290">τοῦτ' ἄνευ κανθηλίου.</TextUnit>
    <TextUnit id="286" loc="291">ὡς ἐμοῦ γε τὼ ξύλω τὸν ὦμον ἐξιπώκατον:</TextUnit>
    <TextUnit id="287" loc="292">ἀλλ' ὅμως βαδιστέον,</TextUnit>
    <TextUnit id="288" loc="293">καὶ τὸ πῦρ φυσητέον,</TextUnit>
    <TextUnit id="289" loc="294">μή μ' ἀποσβεσθὲν λάθῃ πρὸς τῇ τελευτῇ τῆς ὁδοῦ.</TextUnit>
    <TextUnit id="290" loc="295">φῦ φῦ.</TextUnit>
    <TextUnit id="291" loc="295">ἰοὺ ἰοὺ τοῦ καπνοῦ.</TextUnit>
    <TextUnit id="292" loc="296">ὡς δεινὸν ὦναξ ̔Ηράκλεις</TextUnit>
    <TextUnit id="293" loc="297">προσπεσόν μ' ἐκ τῆς χύτρας</TextUnit>
    <TextUnit id="294" loc="298">ὥσπερ κύων λυττῶσα τὠφθαλμὼ δάκνει:</TextUnit>
    <TextUnit id="295" loc="299">κἄστιν γε Λήμνιον τὸ πῦρ</TextUnit>
    <TextUnit id="296" loc="300">τοῦτο πάσῃ μηχανῇ.</TextUnit>
    <TextUnit id="297" loc="301">οὐ γὰρ ἄν ποθ' ὧδ' ὀδὰξ ἔβρυκε τὰς λήμας ἐμοῦ.</TextUnit>
    <TextUnit id="298" loc="302">σπεῦδε πρόσθεν ἐς πόλιν</TextUnit>
    <TextUnit id="299" loc="303">καὶ βοήθει τῇ θεῷ.</TextUnit>
    <TextUnit id="300" loc="304">ἢ πότ' αὐτῇ μᾶλλον ἢ νῦν ὦ Λάχης ἀρήξομεν;</TextUnit>
    <TextUnit id="301" loc="305">φῦ φῦ.</TextUnit>
    <TextUnit id="302" loc="305">ἰοὺ ἰοὺ τοῦ καπνοῦ.</TextUnit>
    <TextUnit id="303" loc="306">τουτὶ τὸ πῦρ ἐγρήγορεν θεῶν ἕκατι καὶ ζῇ.</TextUnit>
    <TextUnit id="304" loc="307">οὔκουν ἄν, εἰ τὼ μὲν ξύλω θείμεσθα πρῶτον αὐτοῦ,</TextUnit>
    <TextUnit id="305" loc="308">τῆς ἀμπέλου δ' ἐς τὴν χύτραν τὸν φανὸν ἐγκαθέντες</TextUnit>
    <TextUnit id="306" loc="309">ἅψαντες εἶτ' ἐς τὴν θύραν κριηδὸν ἐμπέσοιμεν;</TextUnit>
    <TextUnit id="307" loc="310">κἂν μὴ καλούντων τοὺς μοχλοὺς χαλῶσιν αἱ γυναῖκες,</TextUnit>
    <TextUnit id="308" loc="311">ἐμπιμπράναι χρὴ τὰς θύρας καὶ τῷ καπνῷ πιέζειν.</TextUnit>
    <TextUnit id="309" loc="312">θώμεσθα δὴ τὸ φορτίον. φεῦ τοῦ καπνοῦ βαβαιάξ.</TextUnit>
    <TextUnit id="310" loc="313">τίς ξυλλάβοιτ' ἂν τοῦ ξύλου τῶν ἐν Σάμῳ στρατη γῶν;</TextUnit>
    <TextUnit id="311" loc="314">ταυτὶ μὲν ἤδη τὴν ῥάχιν θλίβοντά μου πέπαυται.</TextUnit>
    <TextUnit id="312" loc="315">σὸν δ' ἔργον ἐστὶν ὦ χύτρα τὸν ἄνθρακ' ἐξεγείρειν,</TextUnit>
    <TextUnit id="313" loc="316">τὴν λαμπάδ' ἡμμένην ὅπως πρώτιστ' ἐμοὶ προσοίσεις.</TextUnit>
    <TextUnit id="314" loc="317">δέσποινα Νίκη ξυγγενοῦ τῶν τ' ἐν πόλει γυναικῶν</TextUnit>
    <TextUnit id="315" loc="318">τοῦ νῦν παρεστῶτος θράσους θέσθαι τροπαῖον ἡμᾶς.</TextUnit>
    <TextUnit id="316" loc="319">λιγνὺν δοκῶ μοι καθορᾶν καὶ καπνὸν ὦ γυναῖκες</TextUnit>
    <TextUnit id="317" loc="320">ὥσπερ πυρὸς καομένου: σπευστέον ἐστὶ θᾶττον.</TextUnit>
    <TextUnit id="318" loc="321">πέτου πέτου Νικοδίκη,</TextUnit>
    <TextUnit id="319" loc="322">πρὶν ἐμπεπρῆσθαι Καλύκην</TextUnit>
    <TextUnit id="320" loc="323">τε καὶ Κρίτυλλαν περιφυσήτω</TextUnit>
    <TextUnit id="321" loc="324">†ὑπό τε νόμων † ἀργαλέων</TextUnit>
    <TextUnit id="322" loc="325">ὑπό τε γερόντων ὀλέθρων.</TextUnit>
    <TextUnit id="323" loc="326">ἀλλὰ φοβοῦμαι τόδε, μῶν ὑστερόπους βοηθῶ.</TextUnit>
    <TextUnit id="324" loc="327">νῦν δὴ γὰρ ἐμπλησαμένη τὴν ὑδρίαν κνεφαία</TextUnit>
    <TextUnit id="325" loc="328">μόλις ἀπὸ κρήνης ὑπ' ὄχλου καὶ θορύβου καὶ πατάγου</TextUnit>
    <TextUnit id="326" loc="329">χυτρείου,</TextUnit>
    <TextUnit id="327" loc="330">δούλαισιν ὠστιζομένη</TextUnit>
    <TextUnit id="328" loc="332">στιγματίαις θ', ἁρπαλέως</TextUnit>
    <TextUnit id="329" loc="333">ἀραμένη ταῖσιν ἐμαῖς</TextUnit>
    <TextUnit id="330" loc="334">δημότισιν καομέναις</TextUnit>
    <TextUnit id="331" loc="335">φέρους' ὕδωρ βοηθῶ.</TextUnit>
    <TextUnit id="332" loc="336">ἤκουσα γὰρ τυφογέροντας</TextUnit>
    <TextUnit id="333" loc="336">ἄνδρας ἔρρειν, στελέχη</TextUnit>
    <TextUnit id="334" loc="337">φέροντας ὥσπερ βαλανεύσοντας</TextUnit>
    <TextUnit id="335" loc="338">ἐς πόλιν ὡς τριτάλαντον βάρος,</TextUnit>
    <TextUnit id="336" loc="339">δεινότατ' ἀπειλοῦντας ἐπῶν</TextUnit>
    <TextUnit id="337" loc="340">ὡς πυρὶ χρὴ τὰς μυσαρὰς γυναῖκας ἀνθρακεύειν:</TextUnit>
    <TextUnit id="338" loc="341">ἃς ὦ θεὰ μή ποτ' ἐγὼ πιμπραμένας ἴδοιμι,</TextUnit>
    <TextUnit id="339" loc="342">ἀλλὰ πολέμου καὶ μανιῶν ῥυσαμένας ̔Ελλάδα καὶ</TextUnit>
    <TextUnit id="340" loc="343">πολίτας,</TextUnit>
    <TextUnit id="341" loc="344">ἐφ' οἷσπερ ὦ χρυσολόφα</TextUnit>
    <TextUnit id="342" loc="345">πολιοῦχε σὰς ἔσχον ἕδρας.</TextUnit>
    <TextUnit id="343" loc="346">καί σε καλῶ ξύμμαχον ὦ</TextUnit>
    <TextUnit id="344" loc="347">Τριτογένει', εἴ τις ἐκείνας</TextUnit>
    <TextUnit id="345" loc="348">ὑποπίμπρησιν ἀνήρ,</TextUnit>
    <TextUnit id="346" loc="349">φέρειν ὕδωρ μεθ' ἡμῶν.</TextUnit>
    <TextUnit id="347" loc="350">ἔασον ὦ. τουτὶ τί ἦν; ὦνδρες πόνῳ πόνηροι:</TextUnit>
    <TextUnit id="348" loc="351">οὐ γάρ ποτ' ἂν χρηστοί γ' ἔδρων οὐδ' εὐσεβεῖς τάδ' ἄνδρες.</TextUnit>
    <TextUnit id="349" loc="352">τουτὶ τὸ πρᾶγμ' ἡμῖν ἰδεῖν ἀπροσδόκητον ἥκει:</TextUnit>
    <TextUnit id="350" loc="353">ἑσμὸς γυναικῶν οὑτοσὶ θύρασιν αὖ βοηθεῖ.</TextUnit>
    <TextUnit id="351" loc="354">τί βδύλλεθ' ἡμᾶς; οὔ τί που πολλαὶ δοκοῦμεν εἶναι;</TextUnit>
    <TextUnit id="352" loc="355">καὶ μὴν μέρος γ' ἡμῶν ὁρᾶτ' οὔπω τὸ μυριοστόν.</TextUnit>
    <TextUnit id="353" loc="356">ὦ Φαιδρία ταύτας λαλεῖν ἐάσομεν τοσαυτί;</TextUnit>
    <TextUnit id="354" loc="357">οὐ περικατᾶξαι τὸ ξύλον τύπτοντ' ἐχρῆν τιν' αὐταῖς;</TextUnit>
    <TextUnit id="355" loc="358">θώμεσθα δὴ τὰς κάλπιδας χἠμεῖς χαμᾶζ', ὅπως ἂν</TextUnit>
    <TextUnit id="356" loc="359">ἢν προσφέρῃ τὴν χεῖρά τις μὴ τοῦτό μ' ἐμποδίζῃ.</TextUnit>
    <TextUnit id="357" loc="360">εἰ νὴ Δί' ἤδη τὰς γνάθους τούτων τις ἢ δὶς ἢ τρὶς</TextUnit>
    <TextUnit id="358" loc="361">ἔκοψεν ὥσπερ Βουπάλου, φωνὴν ἂν οὐκ ἂν εἶχον.</TextUnit>
    <TextUnit id="359" loc="362">καὶ μὴν ἰδοὺ παταξάτω τις: στᾶς' ἐγὼ παρέξω,</TextUnit>
    <TextUnit id="360" loc="363">κοὐ μή ποτ' ἄλλη σου κύων τῶν ὄρχεων λάβηται.</TextUnit>
    <TextUnit id="361" loc="364">εἰ μὴ σιωπήσει, θενών σου 'κκοκκιῶ τὸ γῆρας.</TextUnit>
    <TextUnit id="362" loc="365">ἅψαι μόνον Στρατυλλίδος τῷ δακτύλῳ προσελθών.</TextUnit>
    <TextUnit id="363" loc="366">τί δ' ἢν σποδῶ τοῖς κονδύλοις; τί μ' ἐργάσει τὸ δεινόν;</TextUnit>
    <TextUnit id="364" loc="367">βρύκουσά σου τοὺς πλεύμονας καὶ τἄντερ' ἐξαμήσω.</TextUnit>
    <TextUnit id="365" loc="368">οὐκ ἔστ' ἀνὴρ Εὐριπίδου σοφώτερος ποιητής:</TextUnit>
    <TextUnit id="366" loc="369">οὐδὲν γὰρ οὕτω θρέμμ' ἀναιδές ἐστιν ὡς γυναῖκες.</TextUnit>
    <TextUnit id="367" loc="370">αἰρώμεθ' ἡμεῖς θοὔδατος τὴν κάλπιν ὦ ̔Ροδίππη.</TextUnit>
    <TextUnit id="368" loc="371">τί δ' ὦ θεοῖς ἐχθρὰ σὺ δεῦρ' ὕδωρ ἔχους' ἀφίκου;</TextUnit>
    <TextUnit id="369" loc="372">τί δαὶ σὺ πῦρ ὦ τύμβ' ἔχων; ὡς σαυτὸν ἐμπυρεύσων;</TextUnit>
    <TextUnit id="370" loc="373">ἐγὼ μὲν ἵνα νήσας πυρὰν τὰς σὰς φίλας ὑφάψω.</TextUnit>
    <TextUnit id="371" loc="374">ἐγὼ δέ γ' ἵνα τὴν σὴν πυρὰν τούτῳ κατασβέσαιμι.</TextUnit>
    <TextUnit id="372" loc="375">τοὐμὸν σὺ πῦρ κατασβέσεις;   τοὔργον τάχ' αὐτὸ δείξει.</TextUnit>
    <TextUnit id="373" loc="376">οὐκ οἶδά ς' εἰ τῇδ' ὡς ἔχω τῇ λαμπάδι σταθεύσω.</TextUnit>
    <TextUnit id="374" loc="377">εἰ ῥύμμα τυγχάνεις ἔχων, λουτρόν γ' ἐγὼ παρέξω.</TextUnit>
    <TextUnit id="375" loc="378">ἐμοὶ σὺ λουτρὸν ὦ σαπρά;   καὶ ταῦτα νυμφικόν γε.</TextUnit>
    <TextUnit id="376" loc="379">ἤκουσας αὐτῆς τοῦ θράσους;   ἐλευθέρα γάρ εἰμι.</TextUnit>
    <TextUnit id="377" loc="380">σχήσω ς' ἐγὼ τῆς νῦν βοῆς.   ἀλλ' οὐκέθ' ἡλιάζει.</TextUnit>
    <TextUnit id="378" loc="381">ἔμπρησον αὐτῆς τὰς κόμας.   σὸν ἔργον ὦχελῷε.</TextUnit>
    <TextUnit id="379" loc="382">οἴμοι τάλας.   μῶν θερμὸν ἦν;</TextUnit>
    <TextUnit id="380" loc="383">ποῖ θερμόν; οὐ παύσει; τί δρᾷς;</TextUnit>
    <TextUnit id="381" loc="384">ἄρδω ς' ὅπως ἂν βλαστάνῃς.</TextUnit>
    <TextUnit id="382" loc="385">ἀλλ' αὖός εἰμ' ἤδη τρέμων.</TextUnit>
    <TextUnit id="383" loc="386">οὐκοῦν ἐπειδὴ πῦρ ἔχεις, σὺ χλιανεῖς σεαυτόν.</TextUnit>
    <TextUnit id="384" loc="387">ἆρ' ἐξέλαμψε τῶν γυναικῶν ἡ τρυφὴ</TextUnit>
    <TextUnit id="385" loc="388">χὠ τυμπανισμὸς χοἰ πυκνοὶ Σαβάζιοι,</TextUnit>
    <TextUnit id="386" loc="389">ὅ τ' ̓Αδωνιασμὸς οὗτος οὑπὶ τῶν τεγῶν,</TextUnit>
    <TextUnit id="387" loc="390">οὗ 'γώ ποτ' ὢν ἤκουον ἐν τἠκκλησίᾳ;</TextUnit>
    <TextUnit id="388" loc="391">ἔλεγε δ' ὁ μὴ ὥρασι μὲν Δημόστρατος</TextUnit>
    <TextUnit id="389" loc="392">πλεῖν ἐς Σικελίαν, ἡ γυνὴ δ' ὀρχουμένη</TextUnit>
    <TextUnit id="390" loc="393">“αἰαῖ ̓́Αδωνιν” φησίν, ὁ δὲ Δημόστρατος</TextUnit>
    <TextUnit id="391" loc="394">ἔλεγεν ὁπλίτας καταλέγειν Ζακυνθίων:</TextUnit>
    <TextUnit id="392" loc="395">ἡ δ' ὑποπεπωκυῖ' ἡ γυνὴ 'πὶ τοῦ τέγους</TextUnit>
    <TextUnit id="393" loc="396">“κόπτεσθ' ̓́Αδωνιν” φησίν: ὁ δ' ἐβιάζετο</TextUnit>
    <TextUnit id="394" loc="397">ὁ θεοῖσιν ἐχθρὸς καὶ μιαρὸς Χολοζύγης.</TextUnit>
    <TextUnit id="395" loc="398">τοιαῦτ' ἀπ' αὐτῶν ἐστιν ἀκόλαστ' ᾄσματα.</TextUnit>
    <TextUnit id="396" loc="399">τί δῆτ' ἂν εἰ πύθοιο καὶ τὴν τῶνδ' ὕβριν;</TextUnit>
    <TextUnit id="397" loc="400">αἳ τἄλλα θ' ὑβρίκασι κἀκ τῶν καλπίδων</TextUnit>
    <TextUnit id="398" loc="401">ἔλουσαν ἡμᾶς, ὥστε θαἰματίδια</TextUnit>
    <TextUnit id="399" loc="402">σείειν πάρεστιν ὥσπερ ἐνεουρηκότας.</TextUnit>
    <TextUnit id="400" loc="403">νὴ τὸν Ποσειδῶ τὸν ἁλυκὸν δίκαιά γε.</TextUnit>
    <TextUnit id="401" loc="404">ὅταν γὰρ αὐτοὶ ξυμπονηρευώμεθα</TextUnit>
    <TextUnit id="402" loc="405">ταῖσιν γυναιξὶ καὶ διδάσκωμεν τρυφᾶν,</TextUnit>
    <TextUnit id="403" loc="406">τοιαῦτ' ἀπ' αὐτῶν βλαστάνει βουλεύματα.</TextUnit>
    <TextUnit id="404" loc="407">οἳ λέγομεν ἐν τῶν δημιουργῶν τοιαδί:</TextUnit>
    <TextUnit id="405" loc="408">“ὦ χρυσοχόε τὸν ορμον ὃν ἐπεσκεύασας,</TextUnit>
    <TextUnit id="406" loc="409">ὀρχουμένης μου τῆς γυναικὸς ἑσπέρας</TextUnit>
    <TextUnit id="407" loc="410">ἡ βάλανος ἐκπέπτωκεν ἐκ τοῦ τρήματος.</TextUnit>
    <TextUnit id="408" loc="411">ἐμοὶ μὲν οὖν ἔστ' ἐς Σαλαμῖνα πλευστέα:</TextUnit>
    <TextUnit id="409" loc="412">σὺ δ' ἢν σχολάσῃς, πάσῃ τέχνῃ πρὸς ἑσπέραν</TextUnit>
    <TextUnit id="410" loc="413">ἐλθὼν ἐκείνῃ τὴν βάλανον ἐνάρμοσον.”</TextUnit>
    <TextUnit id="411" loc="414">ἕτερος δέ τις πρὸς σκυτοτόμον ταδὶ λέγει</TextUnit>
    <TextUnit id="412" loc="415">νεανίαν καὶ πέος ἔχοντ' οὐ παιδικόν:</TextUnit>
    <TextUnit id="413" loc="416">“ὦ σκυτοτόμε μου τῆς γυναικὸς τοῦ ποδὸς</TextUnit>
    <TextUnit id="414" loc="417">τὸ δακτυλίδιον ξυμπιέζει τὸ ζυγὸν</TextUnit>
    <TextUnit id="415" loc="418">ἅθ' ἁπαλὸν ὄν: τοῦτ' οὖν σὺ τῆς μεσημβρίας</TextUnit>
    <TextUnit id="416" loc="419">ἐλθὼν χάλασον, ὅπως ἂν εὐρυτέρως ἔχῃ.”</TextUnit>
    <TextUnit id="417" loc="420">τοιαῦτ' ἀπήντηκ' ἐς τοιαυτὶ πράγματα,</TextUnit>
    <TextUnit id="418" loc="421">ὅτε γ' ὢν ἐγὼ πρόβουλος, ἐκπορίσας ὅπως</TextUnit>
    <TextUnit id="419" loc="422">κωπῆς ἔσονται, τἀργυρίου νυνὶ δέον,</TextUnit>
    <TextUnit id="420" loc="423">ὑπὸ τῶν γυναικῶν ἀποκέκλῃμαι ταῖς πύλαις.</TextUnit>
    <TextUnit id="421" loc="424">ἀλλ' οὐδὲν ἔργον ἑστάναι. φέρε τοὺς μοχλούς,</TextUnit>
    <TextUnit id="422" loc="425">ὅπως ἂν αὐτὰς τῆς ὕβρεως ἐγὼ σχέθω.</TextUnit>
    <TextUnit id="423" loc="426">τί κέχηνας ὦ δύστηνε; ποῖ δ' αὖ σὺ βλέπεις,</TextUnit>
    <TextUnit id="424" loc="427">οὐδὲν ποιῶν ἀλλ' ἢ καπηλεῖον σκοπῶν;</TextUnit>
    <TextUnit id="425" loc="428">οὐχ ὑποβαλόντες τοὺς μοχλοὺς ὑπὸ τὰς πύλας</TextUnit>
    <TextUnit id="426" loc="429">ἐντεῦθεν ἐκμοχλεύσετ'; ἐνθενδὶ δ' ἐγὼ</TextUnit>
    <TextUnit id="427" loc="430">ξυνεκμοχλεύσω.   μηδὲν ἐκμοχλεύετε:</TextUnit>
    <TextUnit id="428" loc="431">ἐξέρχομαι γὰρ αὐτομάτη. τί δεῖ μοχλῶν;</TextUnit>
    <TextUnit id="429" loc="432">οὐ γὰρ μοχλῶν δεῖ μᾶλλον ἢ νοῦ καὶ φρενῶν.</TextUnit>
    <TextUnit id="430" loc="433">ἄληθες ὦ μιαρὰ σύ; ποῦ 'σθ' ὁ τοξότης;</TextUnit>
    <TextUnit id="431" loc="434">ξυλλάμβαν' αὐτὴν κὠπίσω τὼ χεῖρε δεῖ.</TextUnit>
    <TextUnit id="432" loc="435">εἴ τἄρα νὴ τὴν ̓́Αρτεμιν τὴν χεῖρά μοι</TextUnit>
    <TextUnit id="433" loc="436">ἄκραν προσοίσει δημόσιος ὤν, κλαύσεται.</TextUnit>
    <TextUnit id="434" loc="437">ἔδεισας οὗτος; οὐ ξυναρπάσει μέσην</TextUnit>
    <TextUnit id="435" loc="438">καὶ σὺ μετὰ τούτου κἀνύσαντε δήσετον;</TextUnit>
    <TextUnit id="436" loc="439">εἴ τἄρα νὴ τὴν Πάνδροσον ταύτῃ μόνον</TextUnit>
    <TextUnit id="437" loc="440">τὴν χεῖρ' ἐπιβαλεῖς, ἐπιχεσεῖ πατούμενος.</TextUnit>
    <TextUnit id="438" loc="441">ἰδού γ'ἐπιχεσεῖ. ποῦ 'στιν ἕτερος τοξότης;</TextUnit>
    <TextUnit id="439" loc="442">ταύτην προτέραν ξύνδησον, ὁτιὴ καὶ λαλεῖ.</TextUnit>
    <TextUnit id="440" loc="443">εἴ τἄρα νὴ τὴν Φωσφόρον τὴν χεῖρ' ἄκραν</TextUnit>
    <TextUnit id="441" loc="444">ταύτῃ προσοίσεις, κύαθον αἰτήσεις τάχα.</TextUnit>
    <TextUnit id="442" loc="445">τουτὶ τί ἦν; ποῦ τοξότης; ταύτης ἔχου.</TextUnit>
    <TextUnit id="443" loc="446">παύσω τιν' ὑμῶν τῆσδ' ἐγὼ τῆς ἐξόδου.</TextUnit>
    <TextUnit id="444" loc="447">εἴ τἄρα νὴ τὴν Ταυροπόλον ταύτῃ πρόσει,</TextUnit>
    <TextUnit id="445" loc="448">ἐκκοκκιῶ σου τὰς στενοκωκύτους τρίχας.</TextUnit>
    <TextUnit id="446" loc="449">οἴμοι κακοδαίμων: ἐπιλέλοιφ' ὁ τοξότης.</TextUnit>
    <TextUnit id="447" loc="450">ἀτὰρ οὐ γυναικῶν οὐδέποτ' ἔσθ' ἡττητέα</TextUnit>
    <TextUnit id="448" loc="451">ἡμῖν: ὁμόσε χωρῶμεν αὐταῖς ὦ Σκύθαι</TextUnit>
    <TextUnit id="449" loc="452">ξυνταξάμενοι.   νὴ τὼ θεὼ γνώσεσθ' ἄρα</TextUnit>
    <TextUnit id="450" loc="453">ὅτι καὶ παρ' ἡμῖν εἰσι τέτταρες λόχοι</TextUnit>
    <TextUnit id="451" loc="454">μαχίμων γυναικῶν ἔνδον ἐξωπλισμένων.</TextUnit>
    <TextUnit id="452" loc="455">ἀποστρέφετε τὰς χεῖρας αὐτῶν ὦ Σκύθαι.</TextUnit>
    <TextUnit id="453" loc="456">ὦ ξύμμαχοι γυναῖκες ἐκθεῖτ' ἔνδοθεν,</TextUnit>
    <TextUnit id="454" loc="457">ὦ σπερμαγοραιολεκιθολαχανοπώλιδες,</TextUnit>
    <TextUnit id="455" loc="458">ὦ σκοροδοπανδοκευτριαρτοπώλιδες,</TextUnit>
    <TextUnit id="456" loc="459">οὐχ ἕλξετ', οὐ παιήσετ', οὐκ ἀράξετε;</TextUnit>
    <TextUnit id="457" loc="460">οὐ λοιδορήσετ', οὐκ ἀναισχυντήσετε;</TextUnit>
    <TextUnit id="458" loc="461">παύσασθ', ἐπαναχωρεῖτε, μὴ σκυλεύετε.</TextUnit>
    <TextUnit id="459" loc="462">οἴμ' ὡς κακῶς πέπραγέ μου τὸ τοξικόν.</TextUnit>
    <TextUnit id="460" loc="463">ἀλλὰ τί γὰρ ᾤου; πότερον ἐπὶ δούλας τινὰς</TextUnit>
    <TextUnit id="461" loc="464">ἥκειν ἐνόμισας, ἢ γυναιξὶν οὐκ οἴει</TextUnit>
    <TextUnit id="462" loc="465">χολὴν ἐνεῖναι;   νὴ τὸν ̓Απόλλω καὶ μάλα</TextUnit>
    <TextUnit id="463" loc="466">πολλήν γ', ἐάνπερ πλησίον κάπηλος ᾖ.</TextUnit>
    <TextUnit id="464" loc="467">ὦ πόλλ' ἀναλώσας ἔπη πρόβουλε τῆσδε τῆς γῆς,</TextUnit>
    <TextUnit id="465" loc="468">τί τοῖσδε σαυτὸν ἐς λόγους τοῖς θηρίοις συνάπτεις;</TextUnit>
    <TextUnit id="466" loc="469">οὐκ οἶσθα λουτρὸν οἷον αἵδ' ἡμᾶς ἔλουσαν ἄρτι</TextUnit>
    <TextUnit id="467" loc="470">ἐν τοῖσιν ἱματιδίοις, καὶ ταῦτ' ἄνευ κονίας;</TextUnit>
    <TextUnit id="468" loc="471">ἀλλ' ὦ μέλ' οὐ χρὴ προσφέρειν τοῖς πλησίοισιν εἰκῇ</TextUnit>
    <TextUnit id="469" loc="472">τὴν χεῖρ': ἐὰν δὲ τοῦτο δρᾷς, κυλοιδιᾶν ἀνάγκη.</TextUnit>
    <TextUnit id="470" loc="473">ἐπεὶ 'θέλω 'γὼ σωφρόνως ὥσπερ κόρη καθῆσθαι,</TextUnit>
    <TextUnit id="471" loc="474">λυποῦσα μηδέν' ἐνθαδί, κινοῦσα μηδὲ κάρφος,</TextUnit>
    <TextUnit id="472" loc="475">ἢν μή τις ὥσπερ σφηκιὰν βλίττῃ με κἀρεθίζῃ.</TextUnit>
    <TextUnit id="473" loc="476">ὦ Ζεῦ τί ποτε χρησόμεθα τοῖσδε τοῖς κνωδάλοις;</TextUnit>
    <TextUnit id="474" loc="477">ου' γὰρ ἔτ' ἀνεκτὰ τάδε γ', ἀλλὰ βασανιστέον</TextUnit>
    <TextUnit id="475" loc="478">τόδε σοι τὸ πάθος μετ' ἐμοῦ</TextUnit>
    <TextUnit id="476" loc="480">ὅ τι βουλόμεναί ποτε τὴν</TextUnit>
    <TextUnit id="477" loc="481">Κραναὰν κατέλαβον, ἐφ' ὅ τι τε</TextUnit>
    <TextUnit id="478" loc="482">μεγαλόπετρον ἄβατον ἀκρόπολιν</TextUnit>
    <TextUnit id="479" loc="483">ἱερὸν τέμενος.</TextUnit>
    <TextUnit id="480" loc="484">ἀλλ' ἀνερώτα καὶ μὴ πείθου καὶ πρόσφερε πάντας ἐλέγχους,</TextUnit>
    <TextUnit id="481" loc="485">ὡς αἰσχρὸν ἀκωδώνιστον ἐᾶν τὸ τοιοῦτον πρᾶγμα μεθέντας.</TextUnit>
    <TextUnit id="482" loc="486">καὶ μὴν αὐτῶν τοῦτ' ἐπιθυμῶ νὴ τὸν Δία πρῶτα πυθέσθαι,</TextUnit>
    <TextUnit id="483" loc="487">ὅ τι βουλόμεναι τὴν πόλιν ἡμῶν ἀπεκλῄσατε τοῖσι μοχλοῖσιν.</TextUnit>
    <TextUnit id="484" loc="488">ἵνα τἀργύριον σῶν παρέχοιμεν καὶ μὴ πολεμοῖτε δι' αὐτό.</TextUnit>
    <TextUnit id="485" loc="489">διὰ τἀργύριον πολεμοῦμεν γάρ;  καὶ τἄλλα γε πάντ' ἐκυκήθη.</TextUnit>
    <TextUnit id="486" loc="490">ἵνα γὰρ Πείσανδρος ἔχοι κλέπτειν χοἰ ταῖς ἀρχαῖς ἐπέχοντες,</TextUnit>
    <TextUnit id="487" loc="491">ἀεί τινα κορκορυγὴν ἐκύκων. οἱ δ' οὖν τοῦδ' οὕνεκα δρώντων</TextUnit>
    <TextUnit id="488" loc="492">ὅ τι βούλονται: τὸ γὰρ ἀργύριον τοῦτ' οὐκέτι μὴ καθέλωσιν.</TextUnit>
    <TextUnit id="489" loc="493">ἀλλὰ τί δράσεις;  τοῦτό μ' ἐρωτᾷς; ἡμεῖς ταμιεύσομεν αὐτό.</TextUnit>
    <TextUnit id="490" loc="494">ὑμεῖς ταμιεύσετε τἀργύριον;  τί δὲ δεινὸν τοῦτο νομίζεις;</TextUnit>
    <TextUnit id="491" loc="495">οὐ καὶ τἄνδον χρήματα πάντως ἡμεῖς ταμιεύομεν ὑμῖν;</TextUnit>
    <TextUnit id="492" loc="496">ἀλλ' οὐ ταὐτόν.  πῶς οὐ ταὐτόν;  πολεμητέον ἔστ' ἀπὸ τούτου.</TextUnit>
    <TextUnit id="493" loc="497">ἀλλ' οὐδὲν δεῖ πρῶτον πολεμεῖν.  πῶς γὰρ σωθησόμεθ' ἄλλως;</TextUnit>
    <TextUnit id="494" loc="498">ἡμεῖς ὑμᾶς σώσομεν.  ὑμεῖς;  ἡμεῖς μέντοι.  σχέτλιόν γε.</TextUnit>
    <TextUnit id="495" loc="499">ὡς σωθήσει, κἂν μὴ βούλῃ.  δεινόν γε λέγεις.  ἀγανακτεῖς.</TextUnit>
    <TextUnit id="496" loc="500">ἀλλὰ ποιητέα ταῦτ' ἐστὶν ὅμως.  νὴ τὴν Δήμητρ' ἄδικόν γε.</TextUnit>
    <TextUnit id="497" loc="501">σωστέον ὦ τᾶν.  κεἰ μὴ δέομαι;  τοῦδ' οὕνεκα καὶ πολὺ μᾶλλον.</TextUnit>
    <TextUnit id="498" loc="502">ὑμῖν δὲ πόθεν περὶ τοῦ πολέμου τῆς τ' εἰρήνης ἐμέλησεν;</TextUnit>
    <TextUnit id="499" loc="503">ἡμεῖς φράσομεν.  λέγε δὴ ταχέως, ἵνα μὴ κλάῃς,  ἀκροῶ δή,</TextUnit>
    <TextUnit id="500" loc="504">καὶ τὰς χεῖρας πειρῶ κατέχειν.  ἀλλ' οὐ δύναμαι: χαλεπὸν γὰρ</TextUnit>
    <TextUnit id="501" loc="505">ὑπὸ τῆς ὀργῆς αὐτὰς ἴσχειν.  κλαύσει τοίνυν πολὺ μᾶλλον.</TextUnit>
    <TextUnit id="502" loc="506">τοῦτο μὲν ὦ γραῦ σαυτῇ κρώξαις: σὺ δέ μοι λέγε.  ταῦτα ποιήσω.</TextUnit>
    <TextUnit id="503" loc="507">ἡμεῖς τὸν μὲν πρότερον πόλεμον † καὶ τὸν χρόνον ἠνεσχόμεθα †</TextUnit>
    <TextUnit id="504" loc="508">ὑπὸ σωφροσύνης τῆς ἡμετέρας τῶν ἀνδρῶν ἅττ' ἐποιεῖτε.</TextUnit>
    <TextUnit id="505" loc="509">οὐ γὰρ γρύζειν εἰᾶθ' ἡμᾶς. καίτοὐκ ἠρέσκετέ γ' ἡμᾶς.</TextUnit>
    <TextUnit id="506" loc="510">ἀλλ' ᾐσθανόμεσθα καλῶς ὑμῶν, καὶ πολλάκις ἔνδον ἂν οὖσαι</TextUnit>
    <TextUnit id="507" loc="511">ἠκούσαμεν ἄν τι κακῶς ὑμᾶς βουλευσαμένους μέγα πρᾶγμα:</TextUnit>
    <TextUnit id="508" loc="512">εἶτ' ἀλγοῦσαι τἄνδοθεν ὑμᾶς ἐπανηρόμεθ' ἂν γελάσασαι,</TextUnit>
    <TextUnit id="509" loc="513">“τί βεβούλευται περὶ τῶν σπονδῶν ἐν τῇ στήλῃ παραγράψαι</TextUnit>
    <TextUnit id="510" loc="514">ἐν τῷ δήμῳ τήμερονὑμῖν;” “τίδὲ σοὶ ταῦτ';” ἦ δ' ὃς ἂν ἁνήρ.</TextUnit>
    <TextUnit id="511" loc="515">“οὐ σιγήσει;” κἀγὼ ἐσίγων.  ἀλλ' οὐκ ἂν ἐγώ ποτ' ἐσίγων.</TextUnit>
    <TextUnit id="512" loc="516">κἂν ᾤμωζές γ', εἰ μὴ 'σίγας.  τοιγὰρ ἔγωγ' ἔνδον ἐσίγων.</TextUnit>
    <TextUnit id="513" loc="517">ἔτερόν τι πονηρότερον βούλευμ' ἐπεπύσμεθ' ἂν ὑμῶν:</TextUnit>
    <TextUnit id="514" loc="518">εἶτ' ἠρόμεθ' ἄν: “πῶς ταῦτ' ὦνερ διαπράττεσθ' ὧδ' ἀνοήτως;”</TextUnit>
    <TextUnit id="515" loc="519">ὁ δέ μ' εὐθὺς ὑποβλέψας ἂν ἔφασκ', εἰ μὴ τὸν στήμονα νήσω,</TextUnit>
    <TextUnit id="516" loc="520">ὀτοτύξεσθαι μακρὰ τὴν κεφαλήν: “πόλεμος δ' ἄνδρεσσι μελήσει.”</TextUnit>
    <TextUnit id="517" loc="521">ὀρθῶς γε λέγων νὴ Δί' ἐκεῖνος.  πῶς ὀρθῶς ὦ κακόδαιμον,</TextUnit>
    <TextUnit id="518" loc="522">εἰ μηδὲ κακῶς βουλευομένοις ἐξῆν ὑμῖν ὑποθέσθαι;</TextUnit>
    <TextUnit id="519" loc="523">ὅτε δὴ δ' ὑμῶν ἐν ταῖσιν ὁδοῖς φανερῶς ἠκούομεν ἤδη,</TextUnit>
    <TextUnit id="520" loc="524">“οὐκ ἔστιν ἀνὴρ ἐν τῇ χώρᾳ;” “μὰ Δί' οὐ δῆτ',” εἶφ' ἕτερός τις:</TextUnit>
    <TextUnit id="521" loc="525">μετὰ ταῦθ' ἡμῖν εὐθὺς ἔδοξεν σῶσαι τὴν ̔Ελλάδα κοινῇ</TextUnit>
    <TextUnit id="522" loc="526">ταῖσι γυναιξὶν συλλεχθείσαις. ποῖ γὰρ καὶ χρῆν ἀναμεῖναι;</TextUnit>
    <TextUnit id="523" loc="527">ἢν οὖν ἡμῶν χρηστὰ λεγουσῶν ἐθελήσητ' ἀντακροᾶσθαι</TextUnit>
    <TextUnit id="524" loc="528">κἀντισιωπᾶθ' ὥσπερ χἠμεῖς, ἐπανορθώσαιμεν ἂν ὑμᾶς.</TextUnit>
    <TextUnit id="525" loc="529">ὑμεῖς ἡμᾶς; δεινόν γε λέγεις κοὐ τλητὸν ἔμοιγε.  σιώπα.</TextUnit>
    <TextUnit id="526" loc="530">σοί γ' ὦ κατάρατε σιωπῶ 'γώ, καὶ ταῦτα κάλυμμα φορούσῃ</TextUnit>
    <TextUnit id="527" loc="531">περὶ τὴν κεφαλήν; μή νυν ζῴην.</TextUnit>
    <TextUnit id="528" loc="532">ἀλλ' εἰ τοῦτ' ἐμπόδιόν σοι,</TextUnit>
    <TextUnit id="529" loc="533">παρ' ἐμοῦ τουτὶ τὸ κάλυμμα λαβὼν</TextUnit>
    <TextUnit id="530" loc="534">ἔχε καὶ περίθου περὶ τὴν κεφαλήν,</TextUnit>
    <TextUnit id="531" loc="535">κᾆτα σιώπα</TextUnit>
    <TextUnit id="532" loc="535">καὶ τοῦτον τὸν καλαθίσκον.</TextUnit>
    <TextUnit id="533" loc="536">κᾆτα ξαίνειν ξυζωσάμενος</TextUnit>
    <TextUnit id="534" loc="537">κυάμους τρώγων:</TextUnit>
    <TextUnit id="535" loc="538">πόλεμος δὲ γυναιξὶ μελήσει.</TextUnit>
    <TextUnit id="536" loc="539">αἰρώμεθ' ὦ γυναῖκες ἀπὸ τῶν καλπίδων, ὅπως ἂν</TextUnit>
    <TextUnit id="537" loc="540">ἐν τῷ μέρει χἠμεῖς τι ταῖς φίλαισι συλλάβωμεν.</TextUnit>
    <TextUnit id="538" loc="541">ἔγωγε γὰρ ἂν οὔποτε κάμοιμ' ἂν ὀρχουμένη,</TextUnit>
    <TextUnit id="539" loc="542">†οὐδὲ τὰ γόνατα κόπος ἕλοι μου καματηρός†:</TextUnit>
    <TextUnit id="540" loc="543">ἐθέλω δ' ἐπὶ πᾶν ἰέναι</TextUnit>
    <TextUnit id="541" loc="544">μετὰ τῶνδ' ἀρετῆς ἕνεχ', αἷς</TextUnit>
    <TextUnit id="542" loc="545">ἔνι φύσις, ἔνι χάρις, ἔνι θράσος,</TextUnit>
    <TextUnit id="543" loc="546">ἔνι δὲ σοφόν, ἔνι δὲ φιλόπολις</TextUnit>
    <TextUnit id="544" loc="547">ἀρετὴ φρόνιμος.</TextUnit>
    <TextUnit id="545" loc="548">ἀλλ' ὦ τηθῶν ἀνδρειοτάτων καὶ μητριδίων ἀκαληφῶν,</TextUnit>
    <TextUnit id="546" loc="550">χωρεῖτ' ὀργῇ καὶ μὴ τέγγεσθ': ἔτι γὰρ νῦν οὔρια θεῖτε.</TextUnit>
    <TextUnit id="547" loc="551">ἀλλ' ἤνπερ ὅ τε γλυκύθυμος ̓́Ερως χἠ Κυπρογένει' ̓Αφροδίτη</TextUnit>
    <TextUnit id="548" loc="552">ἵμερον ἡμῶν κατὰ τῶν κόλπων καὶ τῶν μηρῶν καταπνεύσῃ,</TextUnit>
    <TextUnit id="549" loc="553">κᾆτ' ἐντήξῃ τέτανον τερπνὸν τοῖς ἀνδράσι καὶ ῥοπαλισμούς,</TextUnit>
    <TextUnit id="550" loc="554">οἶμαί ποτε Λυσιμάχας ἡμᾶς ἐν τοῖς ̔́Ελλησι καλεῖσθαι.</TextUnit>
    <TextUnit id="551" loc="555">τί ποιησάσας;  ἢν παύσωμεν πρώτιστον μὲν ξὺν ὅπλοισιν</TextUnit>
    <TextUnit id="552" loc="556">ἀγοράζοντας καὶ μαινομένους.  νὴ τὴν Παφίαν ̓Αφροδίτην.</TextUnit>
    <TextUnit id="553" loc="557">νῦν μὲν γὰρ δὴ κἀν ταῖσι χύτραις κἀν τοῖς λαχάνοισιν ὁμοίως</TextUnit>
    <TextUnit id="554" loc="558">περιέρχονται κατὰ τὴν ἀγορὰν ξὺν ὅπλοις ὥσπερ Κορύβαντες.</TextUnit>
    <TextUnit id="555" loc="559">νὴ Δία: χρὴ γὰρ τοὺς ἀνδρείους.  καὶ μὴν τό γε πρᾶγμα γέλοιον,</TextUnit>
    <TextUnit id="556" loc="560">ὅταν ἀσπίδ' ἔχων καὶ Γοργόνα τις κᾆτ' ὠνῆται κορακίνους.</TextUnit>
    <TextUnit id="557" loc="561">νὴ Δί' ἐγὼ γοῦν ἄνδρα κομήτην φυλαρχοῦντ' εἶδον ἐφ' ἵππου</TextUnit>
    <TextUnit id="558" loc="562">ἐς τὸν χαλκοῦν ἐμβαλλόμενον πῖλον λέκιθον παρὰ γραός:</TextUnit>
    <TextUnit id="559" loc="563">ἕτερος δ' αὖ Θρᾷξ πέλτην σείων κἀκόντιον ὥσπερ ὁ Τηρεύς,</TextUnit>
    <TextUnit id="560" loc="564">ἐδεδίσκετο τὴν ἰσχαδόπωλιν καὶ τὰς δρυπεπεῖς κατέπινεν.</TextUnit>
    <TextUnit id="561" loc="565">πῶς οὖν ὑμεῖς δυναταὶ παῦσαι τεταραγμένα πράγματα πολλὰ</TextUnit>
    <TextUnit id="562" loc="566">ἐν ταῖς χώραις καὶ διαλῦσαι;  φαύλως πάνυ.  πῶς; ἀπόδειξον.</TextUnit>
    <TextUnit id="563" loc="567">ὥσπερ κλωστῆρ', ὅταν ἡμῖν ᾖ τεταραγμένος, ὧδε λαβοῦσαι,</TextUnit>
    <TextUnit id="564" loc="568">ὑπενεγκοῦσαι τοῖσιν ἀτράκτοις τὸ μὲν ἐνταυθοῖ τὸ δ' ἐκεῖσε,</TextUnit>
    <TextUnit id="565" loc="569">οὕτως καὶ τὸν πόλεμον τοῦτον διαλύσομεν, ἤν τις ἐάσῃ,</TextUnit>
    <TextUnit id="566" loc="570">διενεγκοῦσαι διὰ πρεσβειῶν τὸ μὲν ἐνταυθοῖ τὸ δ' ἐκεῖσε.</TextUnit>
    <TextUnit id="567" loc="571">ἐξ ἐρίων δὴ καὶ κλωστήρων καὶ ἀτράκτων πράγματα δεινὰ</TextUnit>
    <TextUnit id="568" loc="572">παύσειν οἴεσθ' ὦ ἀνόητοι;  κἂν ὑμῖν γ' εἴ τις ἐνῆν νοῦς,</TextUnit>
    <TextUnit id="569" loc="573">ἐκ τῶν ἐρίων τῶν ἡμετέρων ἐπολιτεύεσθ' ἂν ἅπαντα.</TextUnit>
    <TextUnit id="570" loc="574">πῶς δή; φέρ' ἴδω.  πρῶτον μὲν ἐχρῆν, ὥσπερ πόκου ἐν βαλανείῳ</TextUnit>
    <TextUnit id="571" loc="575">ἐκπλύναντας τὴν οἰσπώτην, ἐκ τῆς πόλεως ἐπὶ κλίνης</TextUnit>
    <TextUnit id="572" loc="576">ἐκραβδίζειν τοὺς μοχθηροὺς καὶ τοὺς τριβόλους ἀπολέξαι,</TextUnit>
    <TextUnit id="573" loc="577">καὶ τούς γε συνισταμένους τούτους καὶ τοὺς πιλοῦντας ἑαυτοὺς</TextUnit>
    <TextUnit id="574" loc="578">ἐπὶ ταῖς ἀρχαῖσι διαξῆναι καὶ τὰς κεφαλὰς ἀποτῖλαι:</TextUnit>
    <TextUnit id="575" loc="579">εἶτα ξαίνειν ἐς καλαθίσκον κοινὴν εὔνοιαν, ἅπαντας</TextUnit>
    <TextUnit id="576" loc="580">καταμιγνύντας τούς τε μετοίκους κεἴ τις ξένος ἢ φίλος ὑμῖν,</TextUnit>
    <TextUnit id="577" loc="581">κεἴ τις ὀφείλει τῷ δημοσίῳ, καὶ τούτους ἐγκαταμεῖξαι:</TextUnit>
    <TextUnit id="578" loc="582">καὶ νὴ Δία τάς γε πόλεις, ὁπόσαι τῆς γῆς τῆσδ' εἰσὶν ἄποικοι,</TextUnit>
    <TextUnit id="579" loc="583">διαγιγνώσκειν ὅτι ταῦθ' ἡμῖν ὥσπερ τὰ κατάγματα κεῖται</TextUnit>
    <TextUnit id="580" loc="584">χωρὶς ἕκαστον: κᾆτ' ἀπὸ τούτων πάντων τὸ κάταγμα λαβόντας</TextUnit>
    <TextUnit id="581" loc="585">δεῦρο ξυνάγειν καὶ συναθροίξειν εἰς ἕν, κἄπειτα ποιῆσαι</TextUnit>
    <TextUnit id="582" loc="586">τολύπην μεγάλην κᾆτ' ἐκ ταύτης τῷ δήμῳ χλαῖναν ὑφῆναι.</TextUnit>
    <TextUnit id="583" loc="587">οὔκουν δεινὸν ταυτὶ ταύτας ῥαβδίξειν καὶ τολυπεύειν,</TextUnit>
    <TextUnit id="584" loc="588">αἶς οὐδὲ μετῆν πάνυ τοῦ πολέμου;  καὶ μὴν ὦ παγκατάρατε</TextUnit>
    <TextUnit id="585" loc="589">πλεῖν ἤ γε διπλοῦν αὐτὸν φέρομεν, πρώτιστον μέν γε τεκοῦσαι</TextUnit>
    <TextUnit id="586" loc="590">κἀκπέμψασαι παῖδας ὁπλίτας.  σίγα, μὴ μνησικακήσῃς.</TextUnit>
    <TextUnit id="587" loc="591">εἶθ' ἡνίκα χρῆν εὐφρανθῆναι καὶ τῆς ἥβης ἀπολαῦσαι,</TextUnit>
    <TextUnit id="588" loc="592">μονοκοιτοῦμεν διὰ τὰς στρατιάς. καὶ θἠμέτερον μὲν ἐᾶτε,</TextUnit>
    <TextUnit id="589" loc="593">περὶ τῶν δὲ κορῶν ἐν τοῖς θαλάμοις γηρασκουσῶν ἀνιῶμαι.</TextUnit>
    <TextUnit id="590" loc="594">οὔκουν χἄνδρες γηράσκουσιν;  μὰ Δί' ἀλλ' οὐκ</TextUnit>
    <TextUnit id="591" loc="595">εἶπας ὅμοιον.</TextUnit>
    <TextUnit id="592" loc="595">ὁ μὲν ἥκων γάρ, κἂν ᾖ πολιός, ταχὺ παῖδα κόρην γεγάμηκεν:</TextUnit>
    <TextUnit id="593" loc="596">τῆς δὲ γυναικὸς σμικρὸς ὁ καιρός, κἂν τούτου μὴ 'πιλάβηται,</TextUnit>
    <TextUnit id="594" loc="597">οὐδεὶς ἐθέλει γῆμαι ταύτην, ὀττευομένη δὲ κάθηται.</TextUnit>
    <TextUnit id="595" loc="598">ἀλλ' ὅστις ἔτι στῦσαι δυνατὸς—</TextUnit>
    <TextUnit id="596" loc="599">σὺ δὲ δὴ τί μαθὼν οὐκ ἀποθνῄσκεις;</TextUnit>
    <TextUnit id="597" loc="600">†χωρίον ἐστί:† σορὸν ὠνήσει:</TextUnit>
    <TextUnit id="598" loc="601">μελιτοῦτταν ἐγὼ καὶ δὴ μάξω.</TextUnit>
    <TextUnit id="599" loc="602">λαβὲ ταυτὶ καὶ στεφάνωσαι.</TextUnit>
    <TextUnit id="600" loc="603">καὶ ταυτασὶ δέξαι παρ' ἐμοῦ.</TextUnit>
    <TextUnit id="601" loc="604">καὶ τουτονγὶ λαβὲ τὸν στέφανον.</TextUnit>
    <TextUnit id="602" loc="605">τοῦ δεῖ; τί ποθεῖς; χώρει 'ς τὴν ναῦν:</TextUnit>
    <TextUnit id="603" loc="606">ὁ Χάρων σε καλεῖ,</TextUnit>
    <TextUnit id="604" loc="607">σὺ δὲ κωλύεις ἀνάγεσθαι.</TextUnit>
    <TextUnit id="605" loc="608">εἶτ' οὐχὶ ταῦτα δεινὰ πάσχειν ἔστ' ἐμέ;</TextUnit>
    <TextUnit id="606" loc="609">νὴ τὸν Δί' ἀλλὰ τοῖς προβούλοις ἄντικρυς</TextUnit>
    <TextUnit id="607" loc="610">ἐμαυτὸν ἐπιδείξω βαδίζων ὡς ἔχω.</TextUnit>
    <TextUnit id="608" loc="611">μῶν ἐγκαλεῖς ὅτι οὐχὶ προὐθέμεσθά σε;</TextUnit>
    <TextUnit id="609" loc="612">ἀλλ' ἐς τρίτην γοῦν ἡμέραν σοὶ πρῲ πάνυ</TextUnit>
    <TextUnit id="610" loc="613">ἥξει παρ' ἡμῶν τὰ τρίτ' ἐπεσκευασμένα.</TextUnit>
    <TextUnit id="611" loc="614">οὐκέτ' ἔργον ἐγκαθεύδειν ὅστις ἔστ' ἐλεύθερος,</TextUnit>
    <TextUnit id="612" loc="615">ἀλλ' ἐπαποδυώμεθ' ἄνδρες τουτῳὶ τῷ πράγματι.</TextUnit>
    <TextUnit id="613" loc="616">ἤδη γὰρ ὄζειν ταδὶ πλειόνων καὶ μειζόνων</TextUnit>
    <TextUnit id="614" loc="617">πραγμάτων μοι δοκεῖ,</TextUnit>
    <TextUnit id="615" loc="618">καὶ μάλιστ' ὀσφραίνομαι τῆς ̔Ιππίου τυραννίδος:</TextUnit>
    <TextUnit id="616" loc="620">καὶ πάνυ δέδοικα μὴ τῶν Λακώνων τινὲς</TextUnit>
    <TextUnit id="617" loc="621">δεῦρο συνεληλυθότες ἄνδρες ἐς Κλεισθένους</TextUnit>
    <TextUnit id="618" loc="622">τὰς θεοῖς ἐχθρὰς γυναῖκας ἐξεπαίρωσιν δόλῳ</TextUnit>
    <TextUnit id="619" loc="623">καταλαβεῖν τὰ χρήμαθ' ἡμῶν τόν τε μισθόν,</TextUnit>
    <TextUnit id="620" loc="625">ἔνθεν ἔζων ἐγώ.</TextUnit>
    <TextUnit id="621" loc="626">δεινὰ γάρ τοι τάσδε γ' ἤδη τοὺς πολίτας νουθετεῖν,</TextUnit>
    <TextUnit id="622" loc="627">καὶ λαλεῖν γυναῖκας οὔσας ἀσπίδος χαλκῆς πέρι,</TextUnit>
    <TextUnit id="623" loc="628">καὶ διαλλάττειν πρὸς ἡμᾶς ἀνδράσιν Λακωνικοῖς,</TextUnit>
    <TextUnit id="624" loc="629">οἷσι πιστὸν οὐδὲν εἰ μή περ λύκῳ κεχηνότι.</TextUnit>
    <TextUnit id="625" loc="630">ἀλλὰ ταῦθ' ὕφηναν ἡμῖν ἄνδρες ἐπὶ τυραννίδι.</TextUnit>
    <TextUnit id="626" loc="631">ἀλλ' ἐμοῦ μὲν οὐ τυραννεύσους', ἐπεὶ φυλάξομαι</TextUnit>
    <TextUnit id="627" loc="632">καὶ φορήσω τὸ ξίφος τὸ λοιπὸν ἐν μύρτου κλαδί,</TextUnit>
    <TextUnit id="628" loc="633">ἀγοράσω τ' ἐν τοῖς ὅπλοις ἑξῆς ̓Αριστογείτονι,</TextUnit>
    <TextUnit id="629" loc="634">ὧδέ θ' ἑστήξω παρ' αὐτόν: †αὐτὸς† γάρ μοι γίγνεται</TextUnit>
    <TextUnit id="630" loc="635">τῆς θεοῖς ἐχθρᾶς πατάξαι τῆσδε γραὸς τὴν γνάθον.</TextUnit>
    <TextUnit id="631" loc="636">οὐκ ἄρ' εἰσιόντα ς' οἴκαδ' ἡ τεκοῦσα γνώσεται.</TextUnit>
    <TextUnit id="632" loc="637">ἀλλὰ θώμεσθ' ὦ φίλαι γρᾶες ταδί πρῶτον χαμαί.</TextUnit>
    <TextUnit id="633" loc="638">ἡμεῖς γὰρ ὦ πάντες ἀστοὶ λόγων κατάρχομεν</TextUnit>
    <TextUnit id="634" loc="639">τῇ πόλει χρησίμων:</TextUnit>
    <TextUnit id="635" loc="640">εἰκότως, ἐπεὶ χλιδῶσαν ἀγλαῶς ἔθρεψέ με.</TextUnit>
    <TextUnit id="636" loc="641">ἑπτὰ μὲν ἔτη γεγῶς' εὐθὺς ἠρρηφόρουν:</TextUnit>
    <TextUnit id="637" loc="642">εἶτ' ἀλετρὶς ἦ δεκέτις οὖσα τἀρχηγέτι:</TextUnit>
    <TextUnit id="638" loc="645">κᾆτ' ἔχουσα τὸν κροκωτὸν ἄρκτος ἦ Βραυρωνίοις:</TextUnit>
    <TextUnit id="639" loc="646">κἀκανηφόρουν ποτ' οὖσα παῖς καλὴ 'χους'</TextUnit>
    <TextUnit id="640" loc="647">ἰσχάδων ὁρμαθόν:</TextUnit>
    <TextUnit id="641" loc="648">ἆρα προὐφείλω τι χρηστὸν τῇ πόλει παραινέσαι;</TextUnit>
    <TextUnit id="642" loc="649">εἰ δ' ἐγὼ γυνὴ πέφυκα, τοῦτο μὴ φθονεῖτέ μοι,</TextUnit>
    <TextUnit id="643" loc="650">ἢν ἀμείνω γ' εἰσενέγκω τῶν παρόντων πραγμάτων.</TextUnit>
    <TextUnit id="644" loc="651">τοὐράνου γάρ μοι μέτεστι: καὶ γὰρ ἄνδρας ἐσφέρω,</TextUnit>
    <TextUnit id="645" loc="652">τοῖς δὲ δυστήνοις γέρουσιν οὐ μέτεσθ' ὑμῖν, ἐπεὶ</TextUnit>
    <TextUnit id="646" loc="653">τὸν ἔρανον τὸν λεγόμενον παππῷον ἐκ τῶν Μηδικῶν</TextUnit>
    <TextUnit id="647" loc="654">εἶτ' ἀναλώσαντες οὐκ ἀντεσφέρετε τὰς ἐσφοράς,</TextUnit>
    <TextUnit id="648" loc="655">ἀλλ' ὑφ' ὑμῶν διαλυθῆναι προσέτι κινδυνεύομεν.</TextUnit>
    <TextUnit id="649" loc="656">ἆρα γρυκτόν ἐστιν ὑμῖν; εἰ δὲ λυπήσεις τί με,</TextUnit>
    <TextUnit id="650" loc="657">τῷδέ γ' ἀψήκτῳ πατάξω τῷ κοθόρνῳ τὴν γνάθον.</TextUnit>
    <TextUnit id="651" loc="658">ταῦτ' οὖν οὐχ ὕβρις τὰ πράγματ' ἐστὶ</TextUnit>
    <TextUnit id="652" loc="660">πολλή; κἀπιδώσειν μοι δοκεῖ τὸ χρῆμα μᾶλλον.</TextUnit>
    <TextUnit id="653" loc="661">ἀλλ' ἀμυντέον τὸ πρᾶγμ' ὅστις γ' ἐνόρχης ἔστ' ἀνήρ.</TextUnit>
    <TextUnit id="654" loc="662">ἀλλὰ τὴν ἐξωμίδ' ἐκδυώμεθ', ὡς τὸν ἄνδρα δεῖ</TextUnit>
    <TextUnit id="655" loc="663">ἀνδρὸς ὄζειν εὐθύς, ἀλλ' οὐν ἐντεθριῶσθαι πρέπει.</TextUnit>
    <TextUnit id="656" loc="665">ἀλλ' ἄγετε λευκόποδες, οἵπερ επὶ Λείψύδριον ἤλθομεν ὅτ' ἦμεν ἔτι,</TextUnit>
    <TextUnit id="657" loc="666">νῦν δεῖ νῦν ἀνηβῆσαι πάλιν κἀναπτερῶσαι</TextUnit>
    <TextUnit id="658" loc="670">πᾶν τὸ σῶμα κἀποσείσασθαι τὸ γῆρας τόδε.</TextUnit>
    <TextUnit id="659" loc="671">εἰ γὰρ ἐνδώσει τις ἡμῶν ταῖσδε κἂν σμικρὰν λαβήν,</TextUnit>
    <TextUnit id="660" loc="672">οὐδὲν ἐλλείψουσιν αὗται λιπαροῦς χειρουργίας,</TextUnit>
    <TextUnit id="661" loc="673">ἀλλὰ καὶ ναῦς τεκτανοῦνται, κἀπιχειρήσους' ἔτι</TextUnit>
    <TextUnit id="662" loc="675">ναυμαχεῖν καὶ πλεῖν ἐφ' ἡμἁς ὥσπε, ̓Αρτεμισία.</TextUnit>
    <TextUnit id="663" loc="676">ἢν δ' ἐφ' ἱππικὴν τράπωνται, διαγράφω τοὺς ἱππέας.</TextUnit>
    <TextUnit id="664" loc="677">ἱππικώτατον γάρ ἐστι χρῆμα κἄποχον γυνή,</TextUnit>
    <TextUnit id="665" loc="678">κοὐκ ἂν ἀπολίσθοι τρέχοντος: τὰς δ' ̓Αμαζόνας σκόπει,</TextUnit>
    <TextUnit id="666" loc="679">ἃς Μίκων ἔγραψ' ἐφ' ἵππων μαχομένας τοῖς ἀνδράσιν.</TextUnit>
    <TextUnit id="667" loc="680">ἀλλὰ τούτων χρῆν ἁπασῶν ἐς τετρημένον ξύλον</TextUnit>
    <TextUnit id="668" loc="681">ἐγκαθαρμόσαι λαβόντας τουτονὶ τὸν αὐχένα.</TextUnit>
    <TextUnit id="669" loc="682">εἰ νὴ τὼ θεώ με ζωπυρήσεις,</TextUnit>
    <TextUnit id="670" loc="683">λύσω τὴν ἐμαυτῆς ὗν ἐγὼ δή, καὶ ποιήσω</TextUnit>
    <TextUnit id="671" loc="685">τήμερον τοὺς δημότας βωστρεῖν ς' ἐγὼ πεκτούμενον.</TextUnit>
    <TextUnit id="672" loc="686">ἀλλὰ χἠμεῖς ὦ γυναῖκες θᾶττον ἐκδυώμεθα,</TextUnit>
    <TextUnit id="673" loc="687">ὡς ἂν ὄζωμεν γυναικῶν αὐτοδὰξ ὠργισμένων.</TextUnit>
    <TextUnit id="674" loc="688">νῦν πρὸς ἔμ' ἴτω τις, ἵνα μή ποτε φάγῃ σκόροδα, μηδὲ</TextUnit>
    <TextUnit id="675" loc="690">κυάμους μέλανας.</TextUnit>
    <TextUnit id="676" loc="691">ὡς εἰ καὶ μόνον κακῶς ἐρεῖς, ὑπερχολῶ γάρ,</TextUnit>
    <TextUnit id="677" loc="695">αἰετὸν τίκτοντα κάνθαρός σε μαιεύσομαι.</TextUnit>
    <TextUnit id="678" loc="696">οὐ γὰρ ὑμῶν φροντίσαιμ' ἄν, ἢν ἐμοὶ ζῇ Λαμπιτὼ</TextUnit>
    <TextUnit id="679" loc="697">ἥ τε Θηβαία φίλη παῖς εὐγενὴς ̓Ισμηνία.</TextUnit>
    <TextUnit id="680" loc="698">οὐ γὰρ ἔσται δύναμις, οὐδ' ἢν ἑπτάκις σὺ ψηφίσῃ,</TextUnit>
    <TextUnit id="681" loc="699">ὅστις ὦ δύστην' ἀπήχθου πᾶσι καὶ τοῖς γείτοσιν.</TextUnit>
    <TextUnit id="682" loc="700">ὥστε κἀχθὲς θἠκάτῃ ποιοῦσα παιγνίαν ἐγὼ</TextUnit>
    <TextUnit id="683" loc="701">τοῖσι παισὶ τὴν ἑταίραν ἐκάλες' ἐκ τῶν γειτόνων,</TextUnit>
    <TextUnit id="684" loc="702">παῖδα χρηστὴν κἀγαπητὴν ἐκ Βοιωτῶν ἔγχελυν:</TextUnit>
    <TextUnit id="685" loc="703">οἱ δὲ πέμψειν οὐκ ἔφασκον διὰ τὰ σὰ ψηφίσματα.</TextUnit>
    <TextUnit id="686" loc="704">κοὐχὶ μὴ παύσησθε τῶν ψηφισμάτων τούτων, πρὶν ἂν</TextUnit>
    <TextUnit id="687" loc="705">τοῦ σκέλους ὑμᾶς λαβών τις ἐκτραχηλίσῃ φέρων.</TextUnit>
    <TextUnit id="688" loc="706">ἄνασσα πράγους τοῦδε καὶ βουλεύματος,</TextUnit>
    <TextUnit id="689" loc="707">τί μοι σκυθρωπὸς ἐξελήλυθας δόμων;</TextUnit>
    <TextUnit id="690" loc="708">κακῶν γυναικῶν ἔργα καὶ θήλεια φρὴν</TextUnit>
    <TextUnit id="691" loc="709">ποιεῖ μ' ἄθυμον περιπατεῖν τ' ἄνω κάτω.</TextUnit>
    <TextUnit id="692" loc="710">τί φῄς; τί φῄς;</TextUnit>
    <TextUnit id="693" loc="711">ἀληθῆ, ἀληθῆ.</TextUnit>
    <TextUnit id="694" loc="712">τί δ' ἐστὶ δεινόν; φράζε ταῖς σαυτῆς φίλαις.</TextUnit>
    <TextUnit id="695" loc="713">ἀλλ' αἰσχρὸν εἰπεῖν καὶ σιωπῆσαι βαρύ.</TextUnit>
    <TextUnit id="696" loc="714">μή νύν με κρύψῃς ὅ τι πεπόνθαμεν κακόν.</TextUnit>
    <TextUnit id="697" loc="715">βινητιῶμεν, ᾗ βράχιστον τοῦ λόγου.</TextUnit>
    <TextUnit id="698" loc="716">ἰὼ Ζεῦ.</TextUnit>
    <TextUnit id="699" loc="717">τί Ζῆν' ἀυτεῖς; ταῦτα δ' οὖν οὕτως ἔχει.</TextUnit>
    <TextUnit id="700" loc="718">ἐγὼ μὲν οὖν αὐτὰς ἀποσχεῖν οὐκέτι</TextUnit>
    <TextUnit id="701" loc="719">οἵα τ' ἀπὸ τῶν ἀνδρῶν: διαδιδράσκουσι γάρ.</TextUnit>
    <TextUnit id="702" loc="720">τὴν μέν γε πρώτην διαλέγουσαν τὴν ὀπὴν</TextUnit>
    <TextUnit id="703" loc="721">κατέλαβον ᾗ τοῦ Πανός ἐστι ταὐλίον,</TextUnit>
    <TextUnit id="704" loc="722">τὴν δ' ἐκ τροχιλείας αὖ κατειλυσπωμένην,</TextUnit>
    <TextUnit id="705" loc="723">τὴν δ' αὐτομολοῦσαν, τὴν δ' ἐπὶ στρούθου †μίαν†</TextUnit>
    <TextUnit id="706" loc="724">ἤδη πέτεσθαι διανοουμένην κάτω</TextUnit>
    <TextUnit id="707" loc="725">ἐς ̓Ορσιλόχου χθὲς τῶν τριχῶν κατέσπασα.</TextUnit>
    <TextUnit id="708" loc="726">πάσας τε προφάσεις ὥστ' ἀπελθεῖν οἴκαδε</TextUnit>
    <TextUnit id="709" loc="727">ἕλκουσιν. ἤδη γοῦν τις αὐτῶν ἔρχεται.</TextUnit>
    <TextUnit id="710" loc="728">αὕτη σὺ ποῖ θεῖς;   οἴκαδ' ἐλθεῖν βούλομαι.</TextUnit>
    <TextUnit id="711" loc="729">οἴκοι γάρ ἐστιν ἔριά μοι Μιλήσια</TextUnit>
    <TextUnit id="712" loc="730">ὑπὸ τῶν σέων κατακοπτόμενα.   ποίων σέων;</TextUnit>
    <TextUnit id="713" loc="731">οὐκ εἶ πάλιν;   ἀλλ' ἥξω ταχέως νὴ τὼ θεὼ</TextUnit>
    <TextUnit id="714" loc="732">ὅσον διαπετάσας' ἐπὶ τῆς κλίνης μόνον.</TextUnit>
    <TextUnit id="715" loc="733">μὴ διαπετάννυ, μηδ' ἀπέλθῃς μηδαμῇ.</TextUnit>
    <TextUnit id="716" loc="734">ἀλλ' ἐῶ 'πολέσθαι τἄρι';   ἢν τούτου δέῃ.</TextUnit>
    <TextUnit id="717" loc="735">τάλαιν' ἐγώ, τάλαινα τῆς ̓Αμοργίδος,</TextUnit>
    <TextUnit id="718" loc="736">ἣν ἄλοπον οἴκοι καταλέλοιφ'.   αὕθἠτέρα</TextUnit>
    <TextUnit id="719" loc="737">ἐπὶ τὴν ̓́Αμοργιν τὴν ἄλοπον ἐξέρχεται.</TextUnit>
    <TextUnit id="720" loc="738">χώρει πάλιν δεῦρ'.   ἀλλὰ νὴ τὴν Φωσφόρον</TextUnit>
    <TextUnit id="721" loc="739">ἔγωγ' ἀποδείρας' αὐτίκα μάλ' ἀνέρχομαι.</TextUnit>
    <TextUnit id="722" loc="740">μή μἀποδείρῃς. ἢν γὰρ ἄρξῃς τοῦτο σύ,</TextUnit>
    <TextUnit id="723" loc="741">ἑτέρα γυνὴ ταὐτὸν ποιεῖν βουλήσεται.</TextUnit>
    <TextUnit id="724" loc="742">ὦ πότνι' Εἰλείθυι' ἐπίσχες τοῦ τόκου,</TextUnit>
    <TextUnit id="725" loc="743">ἕως ἂν εἰς ὅσιον μόλω 'γὼ χωρίον.</TextUnit>
    <TextUnit id="726" loc="744">τί ταῦτα ληρεῖς;   αὐτίκα μάλα τέξομαι.</TextUnit>
    <TextUnit id="727" loc="745">ἀλλ' οὐκ ἐκύεις σύ γ' ἐχθές.   ἀλλὰ τήμερον.</TextUnit>
    <TextUnit id="728" loc="746">ἀλλ' οἴκαδέ μ' ὡς τὴν μαῖαν ὦ Λυσιστράτη</TextUnit>
    <TextUnit id="729" loc="747">ἀπόπεμψον ὡς τάχιστα.   τίνα λόγον λέγεις;</TextUnit>
    <TextUnit id="730" loc="748">τί τοῦτ' ἔχεις τὸ σκληρόν;   ἄρρεν παιδίον.</TextUnit>
    <TextUnit id="731" loc="749">μὰ τὴν ̓Αφροδίτην οὐ σύ γ', ἀλλ' ἢ χαλκίον</TextUnit>
    <TextUnit id="732" loc="750">ἔχειν τι φαίνει κοῖλον: εἴσομαι δ' ἐγώ.</TextUnit>
    <TextUnit id="733" loc="751">ὦ καταγέλαστ' ἔχουσα τὴν ἱερὰν κυνῆν</TextUnit>
    <TextUnit id="734" loc="752">κυεῖν ἔφασκες;   καὶ κυῶ γε νὴ Δία.</TextUnit>
    <TextUnit id="735" loc="753">τί δῆτα ταύτην εἶχες;   ἵνα μ' εἰ καταλάβοι</TextUnit>
    <TextUnit id="736" loc="754">ὁ τόκος ἔτ' ἐν πόλει, τέκοιμ' ἐς τὴν κυνῆν</TextUnit>
    <TextUnit id="737" loc="755">ἐσβᾶσα ταύτην, ὥσπερ αἱ περιστεραί.</TextUnit>
    <TextUnit id="738" loc="756">τί λέγεις; προφασίζει: περιφανῆ τὰ πράγματα.</TextUnit>
    <TextUnit id="739" loc="757">οὐ τἀμφιδρόμια τῆς κυνῆς αὐτοῦ μενεῖς;</TextUnit>
    <TextUnit id="740" loc="758">ἀλλ' οὐ δύναμαι 'γωγ' οὐδὲ κοιμᾶσθ' ἐν πόλει,</TextUnit>
    <TextUnit id="741" loc="759">ἐξ οὗ τὸν ὄφιν εἶδον τὸν οἰκουρόν ποτε.</TextUnit>
    <TextUnit id="742" loc="760">ἐγὼ δ' ὑπὸ τῶν γλαυκῶν γε τάλαιν' ἀπόλλυμαι</TextUnit>
    <TextUnit id="743" loc="761">ταῖς ἀγρυπνίαισι κακκαβαζουσῶν ἀεί.</TextUnit>
    <TextUnit id="744" loc="762">ὦ δαιμόνιαι παύσασθε τῶν τερατευμάτων.</TextUnit>
    <TextUnit id="745" loc="763">ποθεῖτ' ἴσως τοὺς ἄνδρας: ἡμᾶς δ' οὐκ οἴει</TextUnit>
    <TextUnit id="746" loc="764">ποθεῖν ἐκείνους; ἀργαλέας γ' εὖ οἶδ' ὅτι</TextUnit>
    <TextUnit id="747" loc="765">ἄγουσι νύκτας. ἀλλ' ἀνάσχεσθ' ὦγαθαί,</TextUnit>
    <TextUnit id="748" loc="766">καὶ προσταλαιπωρήσατ' ἔτ' ὀλίγον χρόνον,</TextUnit>
    <TextUnit id="749" loc="767">ὡς χρησμὸς ἡμῖν ἐστιν ἐπικρατεῖν, ἐὰν</TextUnit>
    <TextUnit id="750" loc="768">μὴ στασιάσωμεν: ἔστι δ' ὁ χρησμὸς οὑτοσί.</TextUnit>
    <TextUnit id="751" loc="769">λέγ' αὐτὸν ἡμῖν ὅ τι λέγει.   σιγᾶτε δή.</TextUnit>
    <TextUnit id="752" loc="770">ἀλλ' ὁπόταν πτήξωσι χελιδόνες εἰς ἕνα χῶρον,</TextUnit>
    <TextUnit id="753" loc="771">τοὺς ἔποπας φεύγουσαι, ἀπόσχωνταί τε φαλήτων,</TextUnit>
    <TextUnit id="754" loc="772">παῦλα κακῶν ἔσται, τὰ δ' ὑπέρτερα νέρτερα θήσει</TextUnit>
    <TextUnit id="755" loc="773">Ζεὺς ὑψιβρεμέτης—   ἐπάνω κατακεισόμεθ' ἡμεῖς;</TextUnit>
    <TextUnit id="756" loc="774">ἢν δὲ διαστῶσιν καὶ ἀναπτῶνται πτερύγεσσιν</TextUnit>
    <TextUnit id="757" loc="775">ἐξ ἱεροῦ ναοῖο χελιδόνες, οὐκέτι δόξει</TextUnit>
    <TextUnit id="758" loc="776">ὄρνεον οὐδ' ὁτιοῦν καταπυγωνέστερον εἶναι.</TextUnit>
    <TextUnit id="759" loc="777">σαφής γ' ὁ χρησμὸς νὴ Δί'.   ὦ πάντες θεοί,</TextUnit>
    <TextUnit id="760" loc="778">μή νυν ἀπείπωμεν ταλαιπωρούμεναι,</TextUnit>
    <TextUnit id="761" loc="779">ἀλλ' εἰσίωμεν. καὶ γὰρ αἰσχρὸν τουτογὶ</TextUnit>
    <TextUnit id="762" loc="780">ὦ φίλταται, τὸν χρησμὸν εἰ προδώσομεν.</TextUnit>
    <TextUnit id="763" loc="781">μῦθον βούλομαι λέξαι τιν' ὑμῖν, ὅν ποτ' ἤκους'</TextUnit>
    <TextUnit id="764" loc="782">αὐτὸς ἔτι παῖς ὤν.</TextUnit>
    <TextUnit id="765" loc="785">οὕτως ἦν νεανίσκος Μελανίων τις,</TextUnit>
    <TextUnit id="766" loc="786">ὃς φεύγων γάμον ἀφίκετ' ἐς ἐρημίαν,</TextUnit>
    <TextUnit id="767" loc="787">κἀν τοῖς ὄρεσιν ᾤκει:</TextUnit>
    <TextUnit id="768" loc="788">κᾆτ' ἐλαγοθήρει</TextUnit>
    <TextUnit id="769" loc="790">πλεξάμενος ἄρκυς,</TextUnit>
    <TextUnit id="770" loc="791">καὶ κύνα τιν' εἶχεν,</TextUnit>
    <TextUnit id="771" loc="792">κοὐκέτι κατῆλθε πάλιν οἴκαδ' ὑπὸ μίσους.</TextUnit>
    <TextUnit id="772" loc="793">οὕτω τὰς γυναῖκας ἐβδελύχθη</TextUnit>
    <TextUnit id="773" loc="795">'κεῖνος, ἡμεῖς τ' οὐδὲν ἧττον</TextUnit>
    <TextUnit id="774" loc="796">τοῦ Μελανίωνος οἱ σώφρονες.</TextUnit>
    <TextUnit id="775" loc="797">βούλομαί σε γραῦ κύσαι—</TextUnit>
    <TextUnit id="776" loc="798">κρόμμυόν τἄρ' οὐκ ἔδει.</TextUnit>
    <TextUnit id="777" loc="799">κἀνατείνας λακτίσαι.</TextUnit>
    <TextUnit id="778" loc="800">τὴν λόχμην πολλὴν φορεῖς.</TextUnit>
    <TextUnit id="779" loc="801">καὶ Μυρωνίδης γὰρ ἦν</TextUnit>
    <TextUnit id="780" loc="802">τραχὺς ἐντεῦθεν μελάμπυγός</TextUnit>
    <TextUnit id="781" loc="803">τε τοῖς ἐχθροῖς ἅπασιν,</TextUnit>
    <TextUnit id="782" loc="804">ὥς δὲ καὶ Φορμίων.</TextUnit>
    <TextUnit id="783" loc="805">κἀγὼ βούλομαι μῦθόν τιν' ὑμῖν ἀντιλέξαι</TextUnit>
    <TextUnit id="784" loc="806">τῷ Μελανίωνι.</TextUnit>
    <TextUnit id="785" loc="807">Τίμων ἦν ἀίδρυτός τις ἀβάτοισιν</TextUnit>
    <TextUnit id="786" loc="810">ἐν σκώλοισι τὸ πρόσωπον περιειργμένος,</TextUnit>
    <TextUnit id="787" loc="811">̓Ερινύων ἀπορρώξ.</TextUnit>
    <TextUnit id="788" loc="812">οὗτος οὖν ὁ Τίμων</TextUnit>
    <TextUnit id="789" loc="814">ᾤχεθ' ὑπὸ μίσους</TextUnit>
    <TextUnit id="790" loc="815">πολλὰ καταρασάμενος ἀνδράσι πονηροῖς.</TextUnit>
    <TextUnit id="791" loc="816">οὕτω 'κεῖνος ὑμῶν ἀντεμίσει</TextUnit>
    <TextUnit id="792" loc="817">τοὺς πονηροὺς ἄνδρας ἀεί,</TextUnit>
    <TextUnit id="793" loc="820">ταῖσι δὲ γυναιξὶν ἦν φίλτατος.</TextUnit>
    <TextUnit id="794" loc="821">τὴν γνάθον βούλει θένω;</TextUnit>
    <TextUnit id="795" loc="822">μηδαμῶς: †ἔδεισά γε.†</TextUnit>
    <TextUnit id="796" loc="823">ἀλλὰ κρούσω τῷ σκέλει;</TextUnit>
    <TextUnit id="797" loc="824">τὸν σάκανδρον ἐκφανεῖς.</TextUnit>
    <TextUnit id="798" loc="825">ἀλλ' ὅμως ἂν οὐκ ἴδοις</TextUnit>
    <TextUnit id="799" loc="826">καίπερ οὔσης γραὸς ὄντ' αὐτὸν</TextUnit>
    <TextUnit id="800" loc="827">κομήτην, ἀλλ' ἀπεψιλωμένον</TextUnit>
    <TextUnit id="801" loc="828">τῷ λύχνῳ.</TextUnit>
    <TextUnit id="802" loc="829">ἰοὺ ἰοὺ γυναῖκες ἴτε δεῦρ' ὡς ἐμὲ</TextUnit>
    <TextUnit id="803" loc="830">ταχέως.   τί δ' ἔστιν; εἰπέ μοι τίς ἡ βοή;</TextUnit>
    <TextUnit id="804" loc="831">ἄνδρ' ἄνδρ' ὁρῶ προσιόντα παραπεπληγμένον,</TextUnit>
    <TextUnit id="805" loc="832">τοῖς τῆς ̓Αφροδίτης ὀργίοις εἰλημμένον.</TextUnit>
    <TextUnit id="806" loc="833">ὦ πότνια Κύπρου καὶ Κυθήρων καὶ Πάφου</TextUnit>
    <TextUnit id="807" loc="834">μεδέους', ἴθ' ὀρθὴν ἥνπερ ἔρχι τὴν ὁδόν.</TextUnit>
    <TextUnit id="808" loc="835">ποῦ δ' ἐστὶν ὅστις ἐστί;   παρὰ τὸ τῆς Χλόης.</TextUnit>
    <TextUnit id="809" loc="836">ὢ νὴ Δί' ἔστι δῆτα. τίς κἀστίν ποτε;</TextUnit>
    <TextUnit id="810" loc="837">ὁρᾶτε: γιγνώσκει τις ὑμῶν;   νὴ Δία</TextUnit>
    <TextUnit id="811" loc="838">ἔγωγε: κἀστὶν οὑμὸς ἀνὴρ Κινησίας.</TextUnit>
    <TextUnit id="812" loc="839">σὸν ἔργον ἤδη τοῦτον ὀπτᾶν καὶ στρέφειν</TextUnit>
    <TextUnit id="813" loc="840">κἀξηπεροπεύειν καὶ φιλεῖν καὶ μὴ φιλεῖν,</TextUnit>
    <TextUnit id="814" loc="841">καὶ πάνθ' ὑπέχειν πλὴν ὧν σύνοιδεν ἡ κύλιξ.</TextUnit>
    <TextUnit id="815" loc="842">ἀμέλει ποιήσω ταῦτ' ἐγώ.   καὶ μὴν ἐγὼ</TextUnit>
    <TextUnit id="816" loc="843">ξυνηπεροπεύσω σοι παραμένους' ἐνθαδί,</TextUnit>
    <TextUnit id="817" loc="844">καὶ ξυσταθεύσω τοῦτον. ἀλλ' ἀπέλθετε.</TextUnit>
    <TextUnit id="818" loc="845">οἴμοι κακοδαίμων, οἷος ὁ σπασμός μ' ἔχει</TextUnit>
    <TextUnit id="819" loc="846">χὠ τέτανος ὥσπερ ἐπὶ τροχοῦ στρεβλούμενον.</TextUnit>
    <TextUnit id="820" loc="847">τίς οὗτος οὑντὸς τῶν φυλάκων ἑστώς;   ἐγώ.</TextUnit>
    <TextUnit id="821" loc="848">ἀνήρ;   ἀνὴρ δῆτ'.   οὐκ ἄπει δῆτ' ἐκποδών;</TextUnit>
    <TextUnit id="822" loc="849">σὺ δ' εἶ τίς ἡκβάλλουσά μ';   ἡμεροσκόπος.</TextUnit>
    <TextUnit id="823" loc="850">πρὸς τῶν θεῶν νυν ἐκκάλεσόν μοι Μυρρίνην.</TextUnit>
    <TextUnit id="824" loc="851">ἰδοὺ καλέσω 'γὼ Μυρρίνην σοι; σὺ δὲ τίς εἶ;</TextUnit>
    <TextUnit id="825" loc="852">ἀνὴρ ἐκείνης, Παιονίδης Κινησίας.</TextUnit>
    <TextUnit id="826" loc="853">ὦ χαῖρε φίλτατ': οὐ γὰρ ἀκλεὲς τοὔνομ</TextUnit>
    <TextUnit id="827" loc="854">τὸ σὸν παρ' ἡμῖν ἐστιν οὐδ' ἀνώνυμον.</TextUnit>
    <TextUnit id="828" loc="855">ἀεὶ γὰρ ἡ γυνή ς' ἔχει διὰ στόμα.</TextUnit>
    <TextUnit id="829" loc="856">κἂν ᾠὸν ἢ μῆλον λάβῃ, “Κινησίᾳ</TextUnit>
    <TextUnit id="830" loc="857">τουτὶ γένοιτο,” φησίν.   ὢ πρὸς τῶν θεῶν.</TextUnit>
    <TextUnit id="831" loc="858">νὴ τὴν ̓Αφροδίτην: κἂν περὶ ἀνδρῶν γ' ἐμπέσῃ</TextUnit>
    <TextUnit id="832" loc="859">λόγος τις, εἴρηκ' εὐθέως ἡ σὴ γυνὴ</TextUnit>
    <TextUnit id="833" loc="860">ὅτι λῆρός ἐστι τἄλλα πρὸς Κινησίαν.</TextUnit>
    <TextUnit id="834" loc="861">ἴθι νυν κάλεσον αὐτήν.   τί οὖν; δώσεις τί μοι;</TextUnit>
    <TextUnit id="835" loc="862">ἔγωγέ σοι νὴ τὸν Δί', ἢν βούλῃ γε σύ:</TextUnit>
    <TextUnit id="836" loc="863">ἔχω δὲ τοῦθ': ὅπερ οὖν ἔχω, δίδωμί σοι.</TextUnit>
    <TextUnit id="837" loc="864">φέρε νυν καλέσω καταβᾶσά σοι.   ταχύ νυν πάνυ.</TextUnit>
    <TextUnit id="838" loc="865">ὡς οὐδεμίαν ἔχω γε τῷ βίῳ χάριν,</TextUnit>
    <TextUnit id="839" loc="866">ἐξ οὗπερ αὕτη 'ξῆλθεν ἐκ τῆς οἰκίας:</TextUnit>
    <TextUnit id="840" loc="867">ἀλλ' ἄχθομαι μὲν εἰσιών, ἔρημα δὲ</TextUnit>
    <TextUnit id="841" loc="868">εἶναι δοκεῖ μοι πάντα, τοῖς δὲ σιτίοις</TextUnit>
    <TextUnit id="842" loc="869">χάριν οὐδεμίαν οἶδ' ἐσθίων: ἔστυκα γάρ.</TextUnit>
    <TextUnit id="843" loc="870">φιλῶ φιλῶ 'γὼ τοῦτον: ἀλλ' οὐ βούλεται</TextUnit>
    <TextUnit id="844" loc="871">ὑπ' ἐμοῦ φιλεῖσθαι. σὺ δ' ἐμὲ τούτῳ μὴ κάλει.</TextUnit>
    <TextUnit id="845" loc="872">ὦ γλυκύτατον Μυρρινίδιον τί ταῦτα δρᾷς;</TextUnit>
    <TextUnit id="846" loc="873">κατάβηθι δεῦρο.   μὰ Δί' ἐγὼ μὲν αὐτός' οὔ.</TextUnit>
    <TextUnit id="847" loc="874">ἐμοῦ καλοῦντος οὐ καταβήσει Μυρρίνη;</TextUnit>
    <TextUnit id="848" loc="875">οὐ γὰρ δεόμενος οὐδὲν ἐκκαλεῖς ἐμέ.</TextUnit>
    <TextUnit id="849" loc="876">ἐγὼ οὐ δεόμενος; ἐπιτετριμμένος μὲν οὖν.</TextUnit>
    <TextUnit id="850" loc="877">ἄπειμι.   μὴ δῆτ', ἀλλὰ τῷ γοῦν παιδίῳ</TextUnit>
    <TextUnit id="851" loc="878">ὑπάκουσον: οὗτος οὐ καλεῖς τὴν μαμμίαν;</TextUnit>
    <TextUnit id="852" loc="879">μαμμία, μαμμία, μαμμία.</TextUnit>
    <TextUnit id="853" loc="880">αὕτη τί πάσχεις; οὐδ' ἐλεεῖς τὸ παιδίον</TextUnit>
    <TextUnit id="854" loc="881">ἄλουτον ὂν κἄθηλον ἕκτην ἡμέραν;</TextUnit>
    <TextUnit id="855" loc="882">ἔγωγ' ἐλεῶ δῆτ': ἀλλ' ἀμελὴς αὐτῷ πατὴρ</TextUnit>
    <TextUnit id="856" loc="883">ἔστιν.   κατάβηθ' ὦ δαιμονία τῷ παιδίῳ.</TextUnit>
    <TextUnit id="857" loc="884">οἷον τὸ τεκεῖν: καταβατέον. τί γὰρ πάθω;</TextUnit>
    <TextUnit id="858" loc="885">ἐμοὶ γὰρ αὕτη καὶ νεωτέρα δοκεῖ</TextUnit>
    <TextUnit id="859" loc="886">πολλῷ γεγενῆσθαι κἀγανώτερον βλέπειν:</TextUnit>
    <TextUnit id="860" loc="887">χἂ δυσκολαίνει πρὸς ἐμὲ καὶ βρενθύεται,</TextUnit>
    <TextUnit id="861" loc="888">ταῦτ' αὐτὰ δή 'σθ' ἃ κἄμ' ἐπιτρίβει τῷ πόθῳ.</TextUnit>
    <TextUnit id="862" loc="889">ὦ γλυκύτατον σὺ τεκνίδιον κακοῦ πατρός,</TextUnit>
    <TextUnit id="863" loc="890">φέρε σε φιλήσω γλυκύτατον τῇ μαμμίᾳ.</TextUnit>
    <TextUnit id="864" loc="891">τί ὦ πονήρα ταῦτα ποιεῖς χἀτέραις</TextUnit>
    <TextUnit id="865" loc="892">πείθει γυναιξί, κἀμέ τ' ἄχθεσθαι ποιεῖς</TextUnit>
    <TextUnit id="866" loc="893">αὐτή τε λυπεῖ;   μὴ πρόσαγε τὴν χεῖρά μοι.</TextUnit>
    <TextUnit id="867" loc="894">τὰ δ' ἔνδον ὄντα τἀμὰ καὶ σὰ χρήματα</TextUnit>
    <TextUnit id="868" loc="895">χεῖρον διατίθης.   ὀλίγον αὐτῶν μοι μέλει.</TextUnit>
    <TextUnit id="869" loc="896">ὀλίγον μέλει σοι τῆς κρόκης φορουμένης</TextUnit>
    <TextUnit id="870" loc="897">ὑπὸ τῶν ἀλεκτρυόνων;   ἔμοιγε νὴ Δία.</TextUnit>
    <TextUnit id="871" loc="898">τὰ δὲ τῆς ̓Αφροδίτης ἱέρ' ἀνοργίαστά σοι</TextUnit>
    <TextUnit id="872" loc="899">χρόνον τοσοῦτόν ἐστιν. οὐ βαδιεῖ πάλιν;</TextUnit>
    <TextUnit id="873" loc="900">μὰ Δί' οὐκ ἔγωγ', ἢν μὴ διαλλαχθῆτέ γε</TextUnit>
    <TextUnit id="874" loc="901">καὶ τοῦ πολέμου παύσησθε.   τοιγάρ, ἢν δοκῇ,</TextUnit>
    <TextUnit id="875" loc="902">ποιήσομεν καὶ ταῦτα.   τοιγάρ, ἢν δοκῇ,</TextUnit>
    <TextUnit id="876" loc="903">κἄγωγ' ἄπειμ' ἐκεῖσε: νῦν δ' ἀπομώμοκα.</TextUnit>
    <TextUnit id="877" loc="904">σὺ δ' ἀλλὰ κατακλίνηθι μετ' ἐμοῦ διὰ χρόνου.</TextUnit>
    <TextUnit id="878" loc="905">οὐ δῆτα: καίτοι ς' οὐκ ἐρῶ γ' ὡς οὐ φιλῶ.</TextUnit>
    <TextUnit id="879" loc="906">φιλεῖς; τί οὖν οὐ κατεκλίνης ὦ Μύρριον;</TextUnit>
    <TextUnit id="880" loc="907">ὦ καταγέλαστ' ἐναντίον τοῦ παιδίου;</TextUnit>
    <TextUnit id="881" loc="908">μὰ Δί' ἀλλὰ τοῦτό γ' οἴκαδ' ὦ Μανῆ φέρε.</TextUnit>
    <TextUnit id="882" loc="909">ἰδοὺ τὸ μέν σοι παιδίον καὶ δὴ 'κποδών,</TextUnit>
    <TextUnit id="883" loc="910">σὺ δ' οὐ κατακλίνει.   ποῦ γὰρ ἄν τις καὶ τάλαν</TextUnit>
    <TextUnit id="884" loc="911">δράσειε τοῦθ';   ὅπου; τὸ τοῦ Πανὸς καλόν.</TextUnit>
    <TextUnit id="885" loc="912">καὶ πῶς ἔθ' ἁγνὴ δῆτ' ἂν ἔλθοιμ' ἐς πόλιν;</TextUnit>
    <TextUnit id="886" loc="913">κάλλιστα δήπου λουσαμένη τῇ Κλεψύδρᾳ.</TextUnit>
    <TextUnit id="887" loc="914">ἔπειτ' ὀμόσασα δῆτ' ἐπιορκήσω τάλαν;</TextUnit>
    <TextUnit id="888" loc="915">εἰς ἐμὲ τράποιτο: μηδὲν ὅρκου φροντίσῃς.</TextUnit>
    <TextUnit id="889" loc="916">φέρε νυν ἐνέγκω κλινίδιον νῷν.   μηδαμῶς.</TextUnit>
    <TextUnit id="890" loc="917">ἀρκεῖ χαμαὶ νῷν.   μὰ τὸν ̓Απόλλω μή ς' ἐγὼ</TextUnit>
    <TextUnit id="891" loc="918">καίπερ τοιοῦτον ὄντα κατακλινῶ χαμαί.</TextUnit>
    <TextUnit id="892" loc="919">ἥ τοι γυνὴ φιλεῖ με, δήλη 'στὶν καλῶς.</TextUnit>
    <TextUnit id="893" loc="920">ἰδοὺ κατάκεις' ἀνύσας τι, κἀγὼ 'κδύομαι.</TextUnit>
    <TextUnit id="894" loc="921">καίτοι, τὸ δεῖνα, ψίαθός ἐστ' ἐξοιστέα.</TextUnit>
    <TextUnit id="895" loc="922">ποία ψίαθος; μὴ μοί γε.   νὴ τὴν ̓́Αρτεμιν,</TextUnit>
    <TextUnit id="896" loc="923">αἰσχρὸν γὰρ ἐπὶ τόνου γε.   δός μοί νυν κύσαι.</TextUnit>
    <TextUnit id="897" loc="924">ἰδού.   παπαιάξ: ἧκέ νυν ταχέως πάνυ.</TextUnit>
    <TextUnit id="898" loc="925">ἰδοὺ ψίαθος: κατάκεισο, καὶ δὴ 'κδύομαι.</TextUnit>
    <TextUnit id="899" loc="926">καίτοι, τὸ δεῖνα, προσκεφάλαιον οὐκ ἔχεις.</TextUnit>
    <TextUnit id="900" loc="927">ἀλλ' οὐδὲ δέομ' ἔγωγε.   νὴ Δί' ἀλλ' ἐγώ.</TextUnit>
    <TextUnit id="901" loc="928">ἀλλ' ἢ τὸ πέος τόδ' ̔Ηρακλῆς ξενίζεται.</TextUnit>
    <TextUnit id="902" loc="929">ἀνίστας', ἀναπήδησον. ἤδη πάντ' ἔχω.</TextUnit>
    <TextUnit id="903" loc="930">ἅπαντα δῆτα. δεῦρό νυν ὦ χρύσιον.</TextUnit>
    <TextUnit id="904" loc="931">τὸ στρόφιον ἤδη λύομαι. μέμνησό νυν:</TextUnit>
    <TextUnit id="905" loc="932">μή μ' ἐξαπατήσῃς τὰ περὶ τῶν διαλλαγῶν.</TextUnit>
    <TextUnit id="906" loc="933">νὴ Δί' ἀπολοίμην ἆρα.   σισύραν οὐκ ἔχεις.</TextUnit>
    <TextUnit id="907" loc="934">μὰ Δί' οὐδὲ δέομαί γ', ἀλλὰ βινεῖν βούλομαι.</TextUnit>
    <TextUnit id="908" loc="935">ἀμέλει ποιήσεις τοῦτο: ταχὺ γὰρ ἔρχομαι.</TextUnit>
    <TextUnit id="909" loc="936">ἅνθρωπος ἐπιτρίψει με διὰ τὰ στρώματα.</TextUnit>
    <TextUnit id="910" loc="937">ἔπαιρε σαυτόν.   ἀλλ' ἐπῆρται τοῦτό γε.</TextUnit>
    <TextUnit id="911" loc="938">βούλει μυρίσω σε;   μὰ τὸν ̓Απόλλω μὴ μέ γε.</TextUnit>
    <TextUnit id="912" loc="939">νὴ τὴν ̓Αφροδίτην ἤν τε βούλῃ γ' ἤν τε μή.</TextUnit>
    <TextUnit id="913" loc="940">εἴθ' ἐκχυθείη τὸ μύρον ὦ Ζεῦ δέσποτα.</TextUnit>
    <TextUnit id="914" loc="941">πρότεινέ νυν τὴν χεῖρα κἀλείφου λαβών.</TextUnit>
    <TextUnit id="915" loc="942">οὐχ ἡδὺ τὸ μύρον μὰ τὸν ̓Απόλλω τουτογί,</TextUnit>
    <TextUnit id="916" loc="943">εἰ μὴ διατριπτικόν γε κοὐκ ὄζον γάμων.</TextUnit>
    <TextUnit id="917" loc="944">τάλαιν' ἐγὼ τὸ ̔Ρόδιον ἤνεγκον μύρον.</TextUnit>
    <TextUnit id="918" loc="945">ἀγαθόν: ἔα αὔτ' ὦ δαιμονία.   ληρεῖς ἔχων.</TextUnit>
    <TextUnit id="919" loc="946">κάκιστ' ἀπόλοιθ' ὁ πρῶτος ἑψήσας μύρον.</TextUnit>
    <TextUnit id="920" loc="947">λαβὲ τόνδε τὸν ἀλάβαστον.   ἀλλ' ἕτερον ἔχω.</TextUnit>
    <TextUnit id="921" loc="948">ἀλλ' ᾠζυρὰ κατάκεισο καὶ μή μοι φέρε</TextUnit>
    <TextUnit id="922" loc="949">μηδέν.   ποιήσω ταῦτα νὴ τὴν ̓́Αρτεμιν.</TextUnit>
    <TextUnit id="923" loc="950">ὑπολύομαι γοῦν. ἀλλ' ὅπως ὦ φίλτατε</TextUnit>
    <TextUnit id="924" loc="951">σπονδὰς ποιεῖσθαι ψηφιεῖ.   βουλεύσομαι.</TextUnit>
    <TextUnit id="925" loc="952">ἀπολώλεκέν με κἀπιτέτριφεν ἡ γυνὴ</TextUnit>
    <TextUnit id="926" loc="953">τά τ' ἄλλα πάντα κἀποδείρας' οἴχεται.</TextUnit>
    <TextUnit id="927" loc="954">οἴμοι τί πάθω; τίνα βινήσω</TextUnit>
    <TextUnit id="928" loc="955">τῆς καλλίστης πασῶν ψευσθείς;</TextUnit>
    <TextUnit id="929" loc="956">πῶς ταυτηνὶ παιδοτροφήσω;</TextUnit>
    <TextUnit id="930" loc="957">ποῦ Κυναλώπηξ;</TextUnit>
    <TextUnit id="931" loc="958">μίσθωσόν μοι τὴν τίτθην.</TextUnit>
    <TextUnit id="932" loc="959">ἐν δεινῷ γ' ὦ δύστηνε κακῷ</TextUnit>
    <TextUnit id="933" loc="960">τείρει ψυχὴν ἐξαπατηθείς.</TextUnit>
    <TextUnit id="934" loc="961">κἄγωγ' οἰκτίρω ς' αἰαῖ.</TextUnit>
    <TextUnit id="935" loc="962">ποῖος γὰρ ἂν ἢ νέφρος ἀντίσχοι,</TextUnit>
    <TextUnit id="936" loc="963">ποία ψυχή, ποῖοι δ' ὄρχεις,</TextUnit>
    <TextUnit id="937" loc="964">ποία δ' ὀσφῦς, ποῖος δ' ὄρρος</TextUnit>
    <TextUnit id="938" loc="965">κατατεινόμενος</TextUnit>
    <TextUnit id="939" loc="966">καὶ μὴ βινῶν τοὺς ὄρθρους;</TextUnit>
    <TextUnit id="940" loc="967">ὦ Ζεῦ δεινῶν ἀντισπασμῶν.</TextUnit>
    <TextUnit id="941" loc="968">ταυτὶ μέντοι νυνί ς' ἐποίης'</TextUnit>
    <TextUnit id="942" loc="969">ἡ παμβδελυρὰ καὶ παμμυσαρά.</TextUnit>
    <TextUnit id="943" loc="970">μὰ Δί' ἀλλὰ φίλη καὶ παγγλυκερά.</TextUnit>
    <TextUnit id="944" loc="971">ποία γλυκερά; μιαρὰ μιαρά.</TextUnit>
    <TextUnit id="945" loc="972">μιαρὰ δῆτ' ὦ Ζεῦ ὦ Ζεῦ:</TextUnit>
    <TextUnit id="946" loc="973">εἴθ' αὐτὴν ὥσπερ τοὺς θωμοὺς</TextUnit>
    <TextUnit id="947" loc="974">μεγάλῳ τυφῷ καὶ πρηστῆρι</TextUnit>
    <TextUnit id="948" loc="975">ξυστρέψας καὶ ξυγγογγύλας</TextUnit>
    <TextUnit id="949" loc="976">οἴχοιο φέρων, εἶτα μεθείης,</TextUnit>
    <TextUnit id="950" loc="977">ἡ δὲ φέροιτ' αὖ πάλιν ἐς τὴν γῆν,</TextUnit>
    <TextUnit id="951" loc="978">κᾆτ' ἐξαίφνης</TextUnit>
    <TextUnit id="952" loc="979">περὶ τὴν ψωλὴν περιβαίη.</TextUnit>
    <TextUnit id="953" loc="980">πᾷ τᾶν ̓Ασανᾶν ἐστιν ἁ γερωχία</TextUnit>
    <TextUnit id="954" loc="981">ἢ τοὶ πρυτάνιες; λῶ τι μυσίξαι νέον.</TextUnit>
    <TextUnit id="955" loc="982">σὺ δ' εἶ πότερον ἄνθρωπος ἢ κονίσαλος;</TextUnit>
    <TextUnit id="956" loc="983">κᾶρυξ ἐγὼν ὦ κυρσάνιε ναὶ τὼ σιὼ</TextUnit>
    <TextUnit id="957" loc="984">ἔμολον ἀπὸ Σπάρτας περὶ τᾶν διαλλαγᾶν.</TextUnit>
    <TextUnit id="958" loc="985">κἄπειτα δόρυ δῆθ' ὑπὸ μάλης ἥκεις ἔχων;</TextUnit>
    <TextUnit id="959" loc="986">οὐ τὸν Δί' οὐκ ἐγών γα.   ποῖ μεταστρέφει;</TextUnit>
    <TextUnit id="960" loc="987">τί δὴ προβάλλει τὴν χλαμύδ'; ἢ βουβωνιᾷς</TextUnit>
    <TextUnit id="961" loc="988">ὑπὸ τῆς ὁδοῦ;   παλαιόρ γα ναὶ τὸν Κάστορα</TextUnit>
    <TextUnit id="962" loc="989">ὥνθρωπος.   ἀλλ' ἔστυκας ὦ μιαρώτατε.</TextUnit>
    <TextUnit id="963" loc="990">οὐ τὸν Δί' οὐκ ἐγών γα: μηδ' αὖ πλαδδίη.</TextUnit>
    <TextUnit id="964" loc="991">τί δ' ἐστί σοι τοδί;   σκυτάλα Λακωνικά.</TextUnit>
    <TextUnit id="965" loc="992">εἴπερ γε χαὔτη 'στὶ σκυτάλη Λακωνική.</TextUnit>
    <TextUnit id="966" loc="993">ἀλλ' ὡς πρὸς εἰδότ' ἐμὲ σὺ τἀληθῆ λέγε.</TextUnit>
    <TextUnit id="967" loc="994">τί τὰ πράγμαθ' ὑμῖν ἐστι τἀν Λακεδαίμονι;</TextUnit>
    <TextUnit id="968" loc="995">ὀρσὰ Λακεδαίμων πᾶα καὶ τοὶ σύμμαχοι</TextUnit>
    <TextUnit id="969" loc="996">ἅπαντες ἐστύκαντι: Πελλάνας δὲ δεῖ.</TextUnit>
    <TextUnit id="970" loc="997">ἀπὸ τοῦ δὲ τουτὶ τὸ κακὸν ὑμῖν ἐνέπεσεν;</TextUnit>
    <TextUnit id="971" loc="998">ἀπὸ Πανός;   οὔκ, ἀλλ' ἆρχεν οἰῶ Λαμπιτώ,</TextUnit>
    <TextUnit id="972" loc="999">ἔπειτα τἄλλαι ταὶ κατὰ Σπάρταν ἅμα</TextUnit>
    <TextUnit id="973" loc="1000">γυναῖκες ᾇπερ ἀπὸ μιᾶς ὑσπλαγίδος</TextUnit>
    <TextUnit id="974" loc="1001">ἀπήλααν τὼς ἄνδρας ἀπὸ τῶν ὑσσάκων.</TextUnit>
    <TextUnit id="975" loc="1002">πῶς οὖν ἔχετε;   μογίομες. ἂν γὰρ τὰν πόλιν</TextUnit>
    <TextUnit id="976" loc="1003">ᾇπερ λυχνοφορίοντες ἐπικεκύφαμες.</TextUnit>
    <TextUnit id="977" loc="1004">ταὶ γὰρ γυναῖκες οὐδὲ τῶ μύρτω σιγεῖν</TextUnit>
    <TextUnit id="978" loc="1005">ἐῶντι, πρίν γ' ἅπαντες ἐξ ἑνὸς λόγω</TextUnit>
    <TextUnit id="979" loc="1006">σπονδὰς ποιησώμεσθα ποττὰν ̔Ελλάδα.</TextUnit>
    <TextUnit id="980" loc="1007">τουτὶ τὸ πρᾶγμα πανταχόθεν ξυνομώμοται</TextUnit>
    <TextUnit id="981" loc="1008">ὑπὸ τῶν γυναικῶν: ἄρτι νυνὶ μανθάνω.</TextUnit>
    <TextUnit id="982" loc="1009">ἀλλ' ὡς τάχιστα φράζε περὶ διαλλαγῶν</TextUnit>
    <TextUnit id="983" loc="1010">αὐτοκράτορας πρέσβεις ἀποπέμπειν ἐνθαδί.</TextUnit>
    <TextUnit id="984" loc="1011">ἐγὼ δ' ἑτέρους ἐνθένδε τῇ βουλῇ φράσω</TextUnit>
    <TextUnit id="985" loc="1012">πρέσβεις ἑλέσθαι τὸ πέος ἐπιδείξας τοδί.</TextUnit>
    <TextUnit id="986" loc="1013">ποτάομαι: κράτιστα γὰρ παντᾷ λέγεις.</TextUnit>
    <TextUnit id="987" loc="1014">οὐδέν ἐστι θηρίον γυναικὸς ἀμαχώτερον,</TextUnit>
    <TextUnit id="988" loc="1015">οὐδὲ πῦρ, οὐδ' ὧδ' ἀναιδὴς οὐδεμία πόρδαλις.</TextUnit>
    <TextUnit id="989" loc="1016">ταῦτα μέντοι σὺ ξυνιεὶς εἶτα πολεμεῖς ἐμοί,</TextUnit>
    <TextUnit id="990" loc="1017">ἐξὸν ὦ πόνηρε σοὶ βέβαιον ἔμ' ἔχειν φίλην;</TextUnit>
    <TextUnit id="991" loc="1018">ὡς ἐγὼ μισῶν γυναῖκας οὐδέποτε παύσομαι.</TextUnit>
    <TextUnit id="992" loc="1019">ἀλλ' ὅταν βούλῃ σύ: νῦν δ' οὖν οὔ σε περιόψομαι</TextUnit>
    <TextUnit id="993" loc="1020">γυμνὸν ὄνθ' οὕτως. ὁρῶ γὰρ ὡς καταγέλαστος εἶ.</TextUnit>
    <TextUnit id="994" loc="1021">ἀλλὰ τὴν ἐξωμίδ' ἐνδύσω σε προσιοῦς' ἐγώ.</TextUnit>
    <TextUnit id="995" loc="1022">τοῦτο μὲν μὰ τὸν Δί' οὐ πονηρὸν ἐποιήσατε:</TextUnit>
    <TextUnit id="996" loc="1023">ἀλλ' ὑπ' ὀργῆς γὰρ πονηρᾶς καὶ τότ' ἀπέδυν ἐγώ.</TextUnit>
    <TextUnit id="997" loc="1024">πρῶτα μὲν φαίνει γ' ἀνήρ, εἶτ' οὐ καταγέλαστος εἶ.</TextUnit>
    <TextUnit id="998" loc="1025">κεἴ με μὴ 'λύπεις, ἐγώ σου κἂν τόδε τὸ θηρίον</TextUnit>
    <TextUnit id="999" loc="1026">τοὐπὶ τὠφθαλμῷ λαβοῦς' ἐξεῖλον ἂν ὃ νῦν ἔνι.</TextUnit>
    <TextUnit id="1000" loc="1027">τοῦτ' ἄρ' ἦν με τοὐπιτρῖβον, δακτύλιος οὑτοσί:</TextUnit>
    <TextUnit id="1001" loc="1028">ἐκσκάλευσον αὐτό, κᾆτα δεῖξον ἀφελοῦσά μοι:</TextUnit>
    <TextUnit id="1002" loc="1029">ὡς τὸν ὀφθαλμόν γέ μου νὴ τὸν Δία πάλαι δάκνει.</TextUnit>
    <TextUnit id="1003" loc="1030">ἀλλὰ δράσω ταῦτα: καίτοι δύσκολος ἔφυς ἀνήρ.</TextUnit>
    <TextUnit id="1004" loc="1031">ἦ μέγ' ὦ Ζεῦ χρῆμ' ἰδεῖν τῆς ἐμπίδος ἔνεστί σοι.</TextUnit>
    <TextUnit id="1005" loc="1032">οὐχ ὁρᾷς; οὐκ ἐμπίς ἐστιν ἥδε Τρικορυσία;</TextUnit>
    <TextUnit id="1006" loc="1033">νὴ Δί' ὤνησάς γέ μ', ὡς πάλαι γέ μ' ἐφρεωρύχει,</TextUnit>
    <TextUnit id="1007" loc="1034">ὥστ' ἐπειδὴ 'ξῃρέθη, ῥεῖ μου τὸ δάκρυον πολύ.</TextUnit>
    <TextUnit id="1008" loc="1035">ἀλλ' ἀποψήσω ς' ἐγώ, καίτοι πάνυ πονηρὸς εἶ,</TextUnit>
    <TextUnit id="1009" loc="1036">καὶ φιλήσω.   μὴ φιλήσῃς.   ἤν τε</TextUnit>
    <TextUnit id="1010" loc="1037">βούλῃ γ' ἤν τε μή.</TextUnit>
    <TextUnit id="1011" loc="1038">ἀλλὰ μὴ ὥρας' ἵκοισθ': ὡς ἐστὲ θωπικαὶ φύσει,</TextUnit>
    <TextUnit id="1012" loc="1039">κἄστ' ἐκεῖνο τοὔπος ὀρθῶς κοὐ κακῶς εἰρημένον,</TextUnit>
    <TextUnit id="1013" loc="1040">οὔτε σὺν πανωλέθροισιν οὔτ' ἄνευ πανωλέθρων.</TextUnit>
    <TextUnit id="1014" loc="1040">ἀλλὰ νυνὶ σπένδομαί σοι, καὶ τὸ λοιπὸν οὐκέτι</TextUnit>
    <TextUnit id="1015" loc="1041">οὔτε δράσω φλαῦρον οὐδὲν οὔθ' ὑφ' ὑμῶν πείσομαι.</TextUnit>
    <TextUnit id="1016" loc="1042">ἀλλὰ κοινῇ συσταλέντες τοῦ μέλους ἀρξώμεθα.</TextUnit>
    <TextUnit id="1017" loc="1043">οὐ παρασκευαζόμεσθα</TextUnit>
    <TextUnit id="1018" loc="1044">τῶν πολιτῶν οὐδέν' ὦνδρες</TextUnit>
    <TextUnit id="1019" loc="1045">φλαῦρον εἰπεῖν οὐδὲ ἕν.</TextUnit>
    <TextUnit id="1020" loc="1046">ἀλλὰ πολὺ τοὔμπαλιν πάντ' ἀγαθὰ καὶ λέγειν</TextUnit>
    <TextUnit id="1021" loc="1047">καὶ δρᾶν: ἱκανὰ γὰρ τὰ κακὰ καὶ τὰ παρακείμενα.</TextUnit>
    <TextUnit id="1022" loc="1048">ἀλλ' ἐπαγγελλέτω πᾶς ἀνὴρ καὶ γυνή,</TextUnit>
    <TextUnit id="1023" loc="1050">εἴ τις ἀργυρίδιον δεῖται</TextUnit>
    <TextUnit id="1024" loc="1051">λαβεῖν μνᾶς ἢ δύ' ἢ τρεῖς,</TextUnit>
    <TextUnit id="1025" loc="1052">ὡς † πόλλ' ἔσω 'στὶν†</TextUnit>
    <TextUnit id="1026" loc="1053">κἄχομεν βαλλάντια.</TextUnit>
    <TextUnit id="1027" loc="1054">κἄν ποτ' εἰρήνη φανῇ,</TextUnit>
    <TextUnit id="1028" loc="1055">ὅστις ἂν νυνὶ δανείσηται</TextUnit>
    <TextUnit id="1029" loc="1056">παρ' ἡμῶν,</TextUnit>
    <TextUnit id="1030" loc="1057">ἃν λάβῃ μηκέτ' ἀποδῷ.</TextUnit>
    <TextUnit id="1031" loc="1058">ἑστιᾶν δὲ μέλλομεν ξένους</TextUnit>
    <TextUnit id="1032" loc="1059">τινὰς Καρυστίους, ἄν-</TextUnit>
    <TextUnit id="1033" loc="1060">δρας καλούς τε κἀγαθούς.</TextUnit>
    <TextUnit id="1034" loc="1061">κἄστιν ἔτ' ἔτνος τι: καὶ δελφάκιον ἦν τί μοι,</TextUnit>
    <TextUnit id="1035" loc="1062">καὶ τοῦτο τέθυχ', ὡς τὰ κρέ' ἔδεσθ' ἁπαλὰ καὶ καλά.</TextUnit>
    <TextUnit id="1036" loc="1063">ἥκετ' οὖν εἰς ἐμοῦ τήμερον: πρῲ δὲ χρὴ</TextUnit>
    <TextUnit id="1037" loc="1064">τοῦτο δρᾶν λελουμένους αὔ-</TextUnit>
    <TextUnit id="1038" loc="1065">τούς τε καὶ τὰ παιδί', εἶτ' εἴσω βαδίζειν,</TextUnit>
    <TextUnit id="1039" loc="1066">μηδ' ἐρέσθαι μηδένα,</TextUnit>
    <TextUnit id="1040" loc="1067">ἀλλὰ χωρεῖν ἄντικρυς</TextUnit>
    <TextUnit id="1041" loc="1068">ὥσπερ οἴκαδ' εἰς ἑαυτῶν</TextUnit>
    <TextUnit id="1042" loc="1070">γεννικῶς, ὡς</TextUnit>
    <TextUnit id="1043" loc="1071">ἡ θύρα κεκλῄσεται.</TextUnit>
    <TextUnit id="1044" loc="1072">καὶ μὴν ἀπὸ τῆς Σπάρτης οἱδὶ πρέσβεις ἕλκοντες ὑπήνας</TextUnit>
    <TextUnit id="1045" loc="1073">χωροῦς', ὥσπερ χοιροκομεῖον περὶ τοῖς μηροῖσιν ἔχοντες.</TextUnit>
    <TextUnit id="1046" loc="1074">ἄνδρες Λάκωνες πρῶτα μέν μοι χαίρετε,</TextUnit>
    <TextUnit id="1047" loc="1075">εἶτ' εἴπαθ' ἡμῖν πῶς ἔχοντες ἥκετε.</TextUnit>
    <TextUnit id="1048" loc="1076">τί δεῖ ποθ' ὑμὲ πολλὰ μυσίδδειν ἔπη;</TextUnit>
    <TextUnit id="1049" loc="1077">ὁρῆν γὰρ ἔξεσθ' ὡς ἔχοντες ἵκομες.</TextUnit>
    <TextUnit id="1050" loc="1078">βαβαί: νενεύρωται μὲν ἥδε συμφορὰ</TextUnit>
    <TextUnit id="1051" loc="1079">δεινῶς, †τεθερμῶσθαί γε† χεῖρον φαίνεται.</TextUnit>
    <TextUnit id="1052" loc="1080">ἄφατα. τί κα λέγοι τις; ἀλλ' ὅπᾳ σέλει</TextUnit>
    <TextUnit id="1053" loc="1081">παντᾷ τις ἐλσὼν ἁμὶν εἰράναν σέτω.</TextUnit>
    <TextUnit id="1054" loc="1082">καὶ μὴν ὁρῶ καὶ τούσδε τοὺς αὐτόχθονας</TextUnit>
    <TextUnit id="1055" loc="1083">ὥσπερ παλαιστὰς ἄνδρας ἀπὸ τῶν γαστέρων</TextUnit>
    <TextUnit id="1056" loc="1084">θαἰμάτι' ἀποστέλλοντας: ὥστε φαίνεται</TextUnit>
    <TextUnit id="1057" loc="1085">ἀσκητικὸν τὸ χρῆμα τοῦ νοσήματος.</TextUnit>
    <TextUnit id="1058" loc="1086">τίς ἂν φράσεις ποῦ' στιν ἡ Λυσιστράτη;</TextUnit>
    <TextUnit id="1059" loc="1087">ὡς ἄνδρες ἡμεῖς οὑτοιὶ τοιουτοιί.</TextUnit>
    <TextUnit id="1060" loc="1088">χαὔτη ξυνᾴδει χἠτέρα ταύτῃ νόσῳ.</TextUnit>
    <TextUnit id="1061" loc="1089">ἦ που πρὸς ὄρθρον σπασμὸς ὑμᾶς λαμβάνει;</TextUnit>
    <TextUnit id="1062" loc="1090">μὰ Δί' ἀλλὰ ταυτὶ δρῶντες ἐπιτετρίμμεθα.</TextUnit>
    <TextUnit id="1063" loc="1091">ὥστ' εἴ τις ἡμᾶς μὴ διαλλάξει ταχύ,</TextUnit>
    <TextUnit id="1064" loc="1092">οὐκ ἔσθ' ὅπως οὐ Κλεισθένη βινήσομεν.</TextUnit>
    <TextUnit id="1065" loc="1093">εἰ σωφρονεῖτε, θαἰμάτια λήψεσθ', ὅπως</TextUnit>
    <TextUnit id="1066" loc="1094">τῶν ̔Ερμοκοπιδῶν μή τις ὑμᾶς ὄψεται.</TextUnit>
    <TextUnit id="1067" loc="1095">νὴ τὸν Δί' εὖ μέντοι λέγεις.   ναὶ τὼ σιὼ</TextUnit>
    <TextUnit id="1068" loc="1096">παντᾷ γα. φέρε τὸ ἔσθος ἀμβαλώμεθα.</TextUnit>
    <TextUnit id="1069" loc="1097">ὢ χαίρετ' ὦ Λάκωνες: αἰσχρά γ' ἐπάθομεν.</TextUnit>
    <TextUnit id="1070" loc="1098">ὦ Πολυχαρείδα δεινά κ' αὖ 'πεπόνθεμες,</TextUnit>
    <TextUnit id="1071" loc="1099">αἰ εἶδον ἁμὲ τὤνδρες ἀμπεφλασμένως.</TextUnit>
    <TextUnit id="1072" loc="1100">ἄγε δὴ Λάκωνες αὔθ' ἕκαστα χρὴ λέγειν.</TextUnit>
    <TextUnit id="1073" loc="1101">ἐπὶ τί πάρεστε δεῦρο;   περὶ διαλλαγᾶν</TextUnit>
    <TextUnit id="1074" loc="1102">πρέσβεις.   καλῶς δὴ λέγετε: χἠμεῖς τουτογί.</TextUnit>
    <TextUnit id="1075" loc="1103">τί οὐ καλοῦμεν δῆτα τὴν Λυσιστράην,</TextUnit>
    <TextUnit id="1076" loc="1104">ἥπερ διαλλάξειεν ἡμᾶς ἂν μόνη;</TextUnit>
    <TextUnit id="1077" loc="1105">ναὶ τὼ σιὼ κἂν λῆτε τὸν Λυσίστρατον.</TextUnit>
    <TextUnit id="1078" loc="1106">ἀλλ' οὐδὲν ἡμᾶς, ὡς ἔοικε, δεῖ καλεῖν:</TextUnit>
    <TextUnit id="1079" loc="1107">αὐτὴ γάρ, ὡς ἤκουσεν, ἥδ' ἐξέρχεται.</TextUnit>
    <TextUnit id="1080" loc="1108">χαῖρ' ὦ πασῶν ἀνδρειοτάτη: δεῖ δὴ νυνί σε γενέσθαι</TextUnit>
    <TextUnit id="1081" loc="1109">δεινὴν δειλὴν ἀγαθὴν φαύλην σεμνὴν ἀγανὴν πολύπειρον:</TextUnit>
    <TextUnit id="1082" loc="1110">ὡς οἱ πρῶτοι τῶν ̔Ελλήνων τῇ σῇ ληφθέντες ἴυγγι</TextUnit>
    <TextUnit id="1083" loc="1111">συνεχώρησάν σοι καὶ κοινῇ τἀγκλήματα πάντ' ἐπέτρεψαν.</TextUnit>
    <TextUnit id="1084" loc="1112">ἀλλ' οὐχὶ χαλεπὸν τοὔργον, εἰ λάβοι γέ τις</TextUnit>
    <TextUnit id="1085" loc="1113">ὀργῶντας ἀλλήλων τε μὴ 'κπειρωμένους.</TextUnit>
    <TextUnit id="1086" loc="1114">τάχα δ' εἴσομαι 'γώ. ποῦ 'στιν ἡ Διαλλαγή;</TextUnit>
    <TextUnit id="1087" loc="1115">πρόσαγε λαβοῦσα πρῶτα τοὺς Λακωνικούς,</TextUnit>
    <TextUnit id="1088" loc="1116">καὶ μὴ χαλεπῇ τῇ χειρὶ μηδ' αὐθαδικῇ,</TextUnit>
    <TextUnit id="1089" loc="1117">μηδ' ὥσπερ ἡμῶν ἅνδρες ἀμαθῶς τοῦτ' ἔδρων,</TextUnit>
    <TextUnit id="1090" loc="1118">ἀλλ' ὡς γυναῖκας εἰκός, οἰκείως πάνυ,</TextUnit>
    <TextUnit id="1091" loc="1119">ἢν μὴ διδῷ τὴν χεῖρα, τῆς σάθης ἄγε.</TextUnit>
    <TextUnit id="1092" loc="1120">ἴθι καὶ σὺ τούτους τοὺς ̓Αθηναίους ἄγε,</TextUnit>
    <TextUnit id="1093" loc="1121">οὗ δ' ἂν διδῶσι πρόσαγε τούτους λαβομένη.</TextUnit>
    <TextUnit id="1094" loc="1122">ἄνδρες Λάκωνες στῆτε παρ' ἐμὲ πλησίον,</TextUnit>
    <TextUnit id="1095" loc="1123">ἐνθένδε δ' ὑμεῖς, καὶ λόγων ἀκούσατε.</TextUnit>
    <TextUnit id="1096" loc="1124">ἐγὼ γυνὴ μέν εἰμι, νοῦς δ' ἔνεστί μοι,</TextUnit>
    <TextUnit id="1097" loc="1125">αὐτὴ δ' ἐμαυτῆς οὐ κακῶς γνώμης ἔχω,</TextUnit>
    <TextUnit id="1098" loc="1126">τοὺς δ' ἐκ πατρός τε καὶ γεραιτέρων λόγους</TextUnit>
    <TextUnit id="1099" loc="1127">πολλοὺς ἀκούσας' οὐ μεμούσωμαι κακῶς.</TextUnit>
    <TextUnit id="1100" loc="1128">λαβοῦσα δ' ὑμᾶς λοιδορῆσαι βούλομαι</TextUnit>
    <TextUnit id="1101" loc="1129">κοινῇ δικαίως, οἳ μιᾶς ἐκ χέρνιβος</TextUnit>
    <TextUnit id="1102" loc="1130">βωμοὺς περιρραίνοντες ὥσπερ ξυγγενεῖς</TextUnit>
    <TextUnit id="1103" loc="1131">̓Ολυμπίασιν, ἐν Πύλαις, Πυθοῖ （πόσους</TextUnit>
    <TextUnit id="1104" loc="1132">εἴποιμ' ἂν ἄλλους, εἴ με μηκύνειν δέοι;）</TextUnit>
    <TextUnit id="1105" loc="1133">ἐχθρῶν παρόντων βαρβάρων στρατεύματι</TextUnit>
    <TextUnit id="1106" loc="1134">̔́Ελληνας ἄνδρας καὶ πόλεις ἀπόλλυτε.</TextUnit>
    <TextUnit id="1107" loc="1135">εἷς μὲν λόγος μοι δεῦρ' ἀεὶ περαίνεται.</TextUnit>
    <TextUnit id="1108" loc="1136">ἐγὼ δ' ἀπόλλυμαί γ' ἀπεψωλημένος.</TextUnit>
    <TextUnit id="1109" loc="1137">εἶτ' ὦ Λάκωνες, πρὸς γὰρ ὑμᾶς τρέψομαι,</TextUnit>
    <TextUnit id="1110" loc="1138">οὐκ ἴσθ' ὅτ' ἐλθὼν δεῦρο Περικλείδας ποτὲ</TextUnit>
    <TextUnit id="1111" loc="1139">ὁ Λάκων ̓Αθηναίων ἱκέτης καθέζετο</TextUnit>
    <TextUnit id="1112" loc="1140">ἐπὶ τοῖσι βωμοῖς ὠχρὸς ἐν φοινικίδι</TextUnit>
    <TextUnit id="1113" loc="1141">στρατιὰν προσαιτῶν; ἡ δὲ Μεσσήνη τότε</TextUnit>
    <TextUnit id="1114" loc="1142">ὑμῖν ἐπέκειτο χὠ θεὸς σείων ἅμα.</TextUnit>
    <TextUnit id="1115" loc="1143">ἐλθὼν δὲ σὺν ὁπλίταισι τετρακισχιλίοις</TextUnit>
    <TextUnit id="1116" loc="1144">Κίμων ὅλην ἔσωσε τὴν Λακεδαίμονα.</TextUnit>
    <TextUnit id="1117" loc="1145">ταυτὶ παθόντες τῶν ̓Αθηναίων ὕπο</TextUnit>
    <TextUnit id="1118" loc="1146">δῃοῦτε χώραν, ἧς ὑπ' εὖ πεπόνθατε;</TextUnit>
    <TextUnit id="1119" loc="1147">ἀδικοῦσιν οὗτοι νὴ Δί' ὦ Λυσιστράτη.</TextUnit>
    <TextUnit id="1120" loc="1148">ἀδικίομες: ἀλλ' ὁ πρωκτὸς ἄφατον ὡς καλός.</TextUnit>
    <TextUnit id="1121" loc="1149">ὑμᾶς δ' ἀφήσειν τοὺς ̓Αθηναίους μ' οἴει;</TextUnit>
    <TextUnit id="1122" loc="1150">οὐκ ἴσθ' ὅθ' ὑμᾶς οἱ Λάκωνες αὖθις αὖ</TextUnit>
    <TextUnit id="1123" loc="1151">κατωνάκας φοροῦντας ἐλθόντες δορὶ</TextUnit>
    <TextUnit id="1124" loc="1152">πολλοὺς μὲν ἄνδρας Θετταλῶν ἀπώλεσαν,</TextUnit>
    <TextUnit id="1125" loc="1153">πολλοὺς δ' ἑταίρους ̔Ιππίου καὶ ξυμμάχους,</TextUnit>
    <TextUnit id="1126" loc="1154">ξυνεκμαχοῦντες τῇ τόθ' ἡμέρᾳ μόνοι,</TextUnit>
    <TextUnit id="1127" loc="1155">κἠλευθέρωσαν κἀντὶ τῆς κατωνάκης</TextUnit>
    <TextUnit id="1128" loc="1156">τὸν δῆμον ὑμῶν χλαῖναν ἠμπέσχον πάλιν;</TextUnit>
    <TextUnit id="1129" loc="1157">οὔπα γυναῖκ' ὄπωπα χαϊωτεραν.</TextUnit>
    <TextUnit id="1130" loc="1158">ἐγὼ δὲ κύσθον γ' οὐδέπω καλλίονα.</TextUnit>
    <TextUnit id="1131" loc="1159">τί δῆθ' υπηργμένων γε πολλῶν κἀγαθῶν</TextUnit>
    <TextUnit id="1132" loc="1160">μάχεσθε κοὐ παύεσθε τῆς μοχθηρίας;</TextUnit>
    <TextUnit id="1133" loc="1161">τί δ' οὐ διηλλάγητε; φέρε τί τοὐμποδών;</TextUnit>
    <TextUnit id="1134" loc="1162">ἁμές γε λῶμες, αἴ τις ἁμὶν τὤγκυκλον</TextUnit>
    <TextUnit id="1135" loc="1163">λῇ τοῦτ' ἀποδόμεν.   ποῖον ὦ τᾶν;   τὰν Πύλον,</TextUnit>
    <TextUnit id="1136" loc="1164">ἇσπερ πάλαι δεόμεθα καὶ βλιμάττομες.</TextUnit>
    <TextUnit id="1137" loc="1165">μὰ τὸν Ποσειδῶ τοῦτο μέν γ' οὐ δράσετε.</TextUnit>
    <TextUnit id="1138" loc="1166">ἄφετ' ὦγάθ' αὐτοῖς.   κᾆτα τίνα κινήσομεν;</TextUnit>
    <TextUnit id="1139" loc="1167">ἕτερόν γ' ἀπαιτεῖτ' ἀντὶ τούτου χωρίον.</TextUnit>
    <TextUnit id="1140" loc="1168">τὸ δεῖνα τοίνυν παράδοθ' ἡμῖν τουτονὶ</TextUnit>
    <TextUnit id="1141" loc="1169">πρώτιστα τὸν ̓Εχινοῦντα καὶ τὸν Μηλιᾶ</TextUnit>
    <TextUnit id="1142" loc="1170">κόλπον τὸν ὄπισθεν καὶ τὰ Μεγαρικὰ σκέλη.</TextUnit>
    <TextUnit id="1143" loc="1171">οὐ τὼ σιὼ οὐχὶ πάντα γ' ὦ λισσάνιε.</TextUnit>
    <TextUnit id="1144" loc="1172">ἐᾶτε, μηδὲν διαφέρου περὶ σκελοῖν.</TextUnit>
    <TextUnit id="1145" loc="1173">ἤδη γεωργεῖν γυμνὸς ἀποδὺς βούλομαι.</TextUnit>
    <TextUnit id="1146" loc="1174">ἐγὼ δὲ κοπραγωγεῖν γα †πρῶτα† ναὶ τὼ σιώ.</TextUnit>
    <TextUnit id="1147" loc="1175">ἐπὴν διαλλαγῆτε, ταῦτα δράσετε.</TextUnit>
    <TextUnit id="1148" loc="1176">ἀλλ' εἰ δοκεῖ δρᾶν ταῦτα, βουλεύσασθε καὶ</TextUnit>
    <TextUnit id="1149" loc="1177">τοῖς ξυμμάχοις ἐλθόντες ἀνακοινώσατε.</TextUnit>
    <TextUnit id="1150" loc="1178">ποίοισιν ὦ τᾶν ξυμμάχοις; ἐστύκαμεν.</TextUnit>
    <TextUnit id="1151" loc="1179">οὐ ταὐτὰ δόξει τοῖσι συμμάχοισι νῷν</TextUnit>
    <TextUnit id="1152" loc="1180">βινεῖν ἅπασιν;   τοῖσι γῶν ναὶ τὼ σιὼ</TextUnit>
    <TextUnit id="1153" loc="1181">ἁμοῖσι.   καὶ γὰρ ναὶ μὰ Δία Καρυστίοις.</TextUnit>
    <TextUnit id="1154" loc="1182">καλῶς λέγετε. νῦν οὖν ὅπως ἁγνεύσετε,</TextUnit>
    <TextUnit id="1155" loc="1183">ὅπως ἂν αἱ γυναῖκες ὑμᾶς ἐν πόλει</TextUnit>
    <TextUnit id="1156" loc="1184">ξενίσωμεν ὧν ἐν ταῖσι κίσταις εἴχομεν.</TextUnit>
    <TextUnit id="1157" loc="1185">ὅρκους δ' ἐκεῖ καὶ πίστιν ἀλλήλοις δότε.</TextUnit>
    <TextUnit id="1158" loc="1186">κἄπειτα τὴν αὑτοῦ γυναῖχ' ὑμῶν λαβὼν</TextUnit>
    <TextUnit id="1159" loc="1187">ἄπεις' ἕκαστος.   ἀλλ' ἴωμεν ὡς τάχος.</TextUnit>
    <TextUnit id="1160" loc="1188">ἄγ' ὅπᾳ τυ λῇς.   νὴ τὸν Δί' ὡς τάχιστ' ἄγε.</TextUnit>
    <TextUnit id="1161" loc="1189">στρωμάτων δὲ ποικίλων καὶ</TextUnit>
    <TextUnit id="1162" loc="1190">χλανιδίων καὶ ξυστίδων καὶ</TextUnit>
    <TextUnit id="1163" loc="1191">χρυσίων, ὅς' ἐστί μοι,</TextUnit>
    <TextUnit id="1164" loc="1192">οὐ φθόνος ἔνεστί μοι πᾶσι παρέχειν φέρειν</TextUnit>
    <TextUnit id="1165" loc="1193">τοῖς παισίν, ὁπόταν τε θυγάτηρ τινὶ κανηφορῇ.</TextUnit>
    <TextUnit id="1166" loc="1194">πᾶσιν ὑμῖν λέγω λαμβάνειν τῶν ἐμῶν</TextUnit>
    <TextUnit id="1167" loc="1195">χρημάτων νῦν ἔνδοθεν, καὶ</TextUnit>
    <TextUnit id="1168" loc="1196">μηδὲν οὕτως εὖ σεσημάν-</TextUnit>
    <TextUnit id="1169" loc="1197">θαι τὸ μὴ οὐχὶ</TextUnit>
    <TextUnit id="1170" loc="1198">τοὺς ῥύπους ἀνασπάσαι,</TextUnit>
    <TextUnit id="1171" loc="1199">χἄττ' ἂν ἔνδον ᾖ φορεῖν.</TextUnit>
    <TextUnit id="1172" loc="1200">ὄψεται δ' οὐδὲν σκοπῶν, εἰ</TextUnit>
    <TextUnit id="1173" loc="1201">μή τις ὑμῶν</TextUnit>
    <TextUnit id="1174" loc="1202">ὀξύτερον ἐμοῦ βλέπει.</TextUnit>
    <TextUnit id="1175" loc="1203">εἰ δέ τῳ μὴ σῖτος ὑμῶν</TextUnit>
    <TextUnit id="1176" loc="1204">ἔστι, βόσκει δ' οἰκέτας καὶ</TextUnit>
    <TextUnit id="1177" loc="1205">σμικρὰ πολλὰ παιδία,</TextUnit>
    <TextUnit id="1178" loc="1206">ἔστι παρ' ἐμοῦ λαβεῖν πυρίδια λεπτὰ μέν,</TextUnit>
    <TextUnit id="1179" loc="1207">ὁ δ' ἄρτος ἀπὸ χοίνικος ἰδεῖν μάλα νεανίας.</TextUnit>
    <TextUnit id="1180" loc="1208">ὅστις οὖν βούλεται τῶν πενήτων ἴτω</TextUnit>
    <TextUnit id="1181" loc="1209">εἰς ἐμοῦ σάκκους ἔχων καὶ</TextUnit>
    <TextUnit id="1182" loc="1210">κωρύκους, ὡς λήψεται πυ-</TextUnit>
    <TextUnit id="1183" loc="1211">ρούς: ὁ Μανῆς δ'</TextUnit>
    <TextUnit id="1184" loc="1212">οὑμὸς αὐτοῖς ἐμβαλεῖ.</TextUnit>
    <TextUnit id="1185" loc="1213">πρός γε μέντοι τὴν θύραν</TextUnit>
    <TextUnit id="1186" loc="1214">προαγορεύω μὴ βαδίζειν</TextUnit>
    <TextUnit id="1187" loc="1215">τὴν ἐμήν, ἀλλ'</TextUnit>
    <TextUnit id="1188" loc="1215">εὐλαβεῖσθαι τὴν κύνα.</TextUnit>
    <TextUnit id="1189" loc="1216">ἄνοιγε τὴν θύραν: παραχωρεῖν οὐ θέλεις;</TextUnit>
    <TextUnit id="1190" loc="1217">ὑμεῖς τί κάθησθε; μῶν ἐγὼ τῇ λαμπάδι</TextUnit>
    <TextUnit id="1191" loc="1218">ὑμᾶς κατακαύσω; φορτικὸν τὸ χωρίον.</TextUnit>
    <TextUnit id="1192" loc="1219">οὐκ ἂν ποιήσαιμ'. εἰ δὲ πάνυ δεῖ τοῦτο δρᾶν,</TextUnit>
    <TextUnit id="1193" loc="1220">ὑμῖν χαρίσασθαι, προσταλαιπωρήσομεν.</TextUnit>
    <TextUnit id="1194" loc="1221">χἠμεῖς γε μετὰ σοῦ ξυνταλαιπωρήσομεν.</TextUnit>
    <TextUnit id="1195" loc="1222">οὐκ ἄπιτε; κωκύσεσθε τὰς τρίχας μακρά.</TextUnit>
    <TextUnit id="1196" loc="1223">οὐκ ἄπιθ', ὅπως ἂν οἱ Λάκωνες ἔνδοθεν</TextUnit>
    <TextUnit id="1197" loc="1224">καθ' ἡσυχίαν ἀπίωσιν εὐωχημένοι;</TextUnit>
    <TextUnit id="1198" loc="1225">οὔπω τοιοῦτον συμπόσιον ὄπωπ' ἐγώ.</TextUnit>
    <TextUnit id="1199" loc="1226">ἦ καὶ χαρίεντες ἦσαν οἱ Λακωνικοί:</TextUnit>
    <TextUnit id="1200" loc="1227">ἡμεῖς δ' ἐν οἴνῳ συμπόται σοφώτατοι.</TextUnit>
    <TextUnit id="1201" loc="1228">ὀρθῶς γ', ὁτιὴ νήφοντες οὐχ ὑγιαίνομεν:</TextUnit>
    <TextUnit id="1202" loc="1229">ἢν τοὺς ̓Αθηναίους ἐγὼ πείσω λέγων,</TextUnit>
    <TextUnit id="1203" loc="1230">μεθύοντες ἀεὶ πανταχοῖ πρεσβεύσομεν.</TextUnit>
    <TextUnit id="1204" loc="1231">νῦν μὲν γὰρ ὅταν ἔλθωμεν ἐς Λακεδαίμονα</TextUnit>
    <TextUnit id="1205" loc="1232">νήφοντες, εὐθὺς βλέπομεν ὅ τι ταράξομεν:</TextUnit>
    <TextUnit id="1206" loc="1233">ὥσθ' ὅ τι μὲν ἂν λέγωσιν οὐκ ἀκούομεν,</TextUnit>
    <TextUnit id="1207" loc="1234">ἃ δ' οὐ λέγουσι, ταῦθ' ὑπονενοήκαμεν,</TextUnit>
    <TextUnit id="1208" loc="1235">ἀγγέλλομεν δ' οὐ ταὐτὰ τῶν αὐτῶν πέρι.</TextUnit>
    <TextUnit id="1209" loc="1236">νυνὶ δ' ἅπαντ' ἤρεσκεν: ὥστ' εἰ μέν γέ τις</TextUnit>
    <TextUnit id="1210" loc="1237">ᾄδοι Τελαμῶνος, Κλειταγόρας ᾄδειν δέον,</TextUnit>
    <TextUnit id="1211" loc="1238">ἐπῃνέσαμεν ἂν καὶ προσεπιωρκήσαμεν.</TextUnit>
    <TextUnit id="1212" loc="1239">ἀλλ' οὑτοιὶ γὰρ αὖθις ἔρχονται πάλιν</TextUnit>
    <TextUnit id="1213" loc="1240">ἐς ταὐτόν. οὐκ ἐρρήσετ' ὦ μαστιγίαι;</TextUnit>
    <TextUnit id="1214" loc="1241">νὴ τὸν Δί' ὡς ἤδη γε χωροῦς' ἔνδοθεν.</TextUnit>
    <TextUnit id="1215" loc="1242">ὦ Πολυχαρείδα λαβὲ τὰ φυσατήρια,</TextUnit>
    <TextUnit id="1216" loc="1243">ἵν' ἐγὼ διποδιάξω τε κἀείσω καλὸν</TextUnit>
    <TextUnit id="1217" loc="1244">ἐς τὼς ̓Ασαναίως τε † καὶ ἐς ἡμᾶς ἅμα †.</TextUnit>
    <TextUnit id="1218" loc="1245">λαβὲ δῆτα τὰς φυσαλλίδας πρὸς τῶν θεῶν,</TextUnit>
    <TextUnit id="1219" loc="1246">ὡς ἥδομαί γ' ὑμᾶς ὁρῶν ὀρχουμένους.</TextUnit>
    <TextUnit id="1220" loc="1247">ὅρμαον</TextUnit>
    <TextUnit id="1221" loc="1248">τὼς κυρσανίως ὦ Μναμού̈να</TextUnit>
    <TextUnit id="1222" loc="1249">τάν τ' ἐμὰν Μῶαν, ἅτις</TextUnit>
    <TextUnit id="1223" loc="1250">οἶδεν ἁμὲ τώς τ' ̓Ασαναίως,</TextUnit>
    <TextUnit id="1224" loc="1251">ὅκα τοὶ μὲν ἐπ' ̓Αρταμιτίῳ</TextUnit>
    <TextUnit id="1225" loc="1252">πρὤκροον σιοείκελοι</TextUnit>
    <TextUnit id="1226" loc="1253">ποττὰ κᾶλα τὼς Μήδως τ' ἐνίκων,</TextUnit>
    <TextUnit id="1227" loc="1254">ἁμὲ δ' αὖ Λεωνίδας</TextUnit>
    <TextUnit id="1228" loc="1255">ἆγεν ᾇπερ τὼς κάπρως</TextUnit>
    <TextUnit id="1229" loc="1256">θάγοντας οἰῶ τὸν ὀδόντα:</TextUnit>
    <TextUnit id="1230" loc="1257">πολὺς δ' ἀμφὶ τὰς γένυας ἀφρὸς † ἤνσει †,</TextUnit>
    <TextUnit id="1231" loc="1258">πολὺς δ' ἁμᾷ καττῶν σκελῶν ἀφρὸς ἵετο.</TextUnit>
    <TextUnit id="1232" loc="1260">ἦν γὰρ τὤνδρες οὐκ ἐλάσσως</TextUnit>
    <TextUnit id="1233" loc="1261">τᾶς ψάμμας τοὶ Πέρσαι.</TextUnit>
    <TextUnit id="1234" loc="1262">ἀγροτέρα σηροκτόνε</TextUnit>
    <TextUnit id="1235" loc="1263">μόλε δεῦρο παρσένε σιὰ</TextUnit>
    <TextUnit id="1236" loc="1264">ποττὰς σπονδάς,</TextUnit>
    <TextUnit id="1237" loc="1265">ὡς συνέχῃς πολὺν ἁμὲ χρόνον.</TextUnit>
    <TextUnit id="1238" loc="1266">νῦν δ' αὖ φιλία τ' αἰὲς εὔπορος εἴη</TextUnit>
    <TextUnit id="1239" loc="1267">ταῖς συνθήκαις,</TextUnit>
    <TextUnit id="1240" loc="1268">καὶ τᾶν αἱμυλᾶν ἀλωπέκων παυσαίμεθα.</TextUnit>
    <TextUnit id="1241" loc="1269">ὢ δεῦρ' ἴθι δεῦρ' ὦ</TextUnit>
    <TextUnit id="1242" loc="1270">κυναγὲ παρσένε.</TextUnit>
    <TextUnit id="1243" loc="1271">ἄγε νυν ἐπειδὴ τἄλλα πεποίηται καλῶς,</TextUnit>
    <TextUnit id="1244" loc="1272">ἀπάγεσθε ταύτας ὦ Λάκωνες, τάσδε τε</TextUnit>
    <TextUnit id="1245" loc="1275">ὑμεῖς: ἀνὴρ δὲ παρὰ γυναῖκα καὶ γυνὴ</TextUnit>
    <TextUnit id="1246" loc="1276">στήτω παρ' ἄνδρα, κᾆτ' ἐπ' ἀγαθαῖς συμφοραῖς</TextUnit>
    <TextUnit id="1247" loc="1277">ὀρχησάμενοι θεοῖσιν εὐλαβώμεθα</TextUnit>
    <TextUnit id="1248" loc="1278">τὸ λοιπὸν αὖθις μὴ 'ξαμαρτάνειν ἔτι.</TextUnit>
    <TextUnit id="1249" loc="1279">πρόσαγε χορόν, ἔπαγε δὲ Χάριτας,</TextUnit>
    <TextUnit id="1250" loc="1280">ἐπὶ δὲ κάλεσον ̓́Αρτεμιν,</TextUnit>
    <TextUnit id="1251" loc="1281">ἐπὶ δὲ δίδυμον ἀγέχορον</TextUnit>
    <TextUnit id="1252" loc="1282">̓Ιήιον</TextUnit>
    <TextUnit id="1253" loc="1283">εὔφρον', ἐπὶ δὲ Νύσιον,</TextUnit>
    <TextUnit id="1254" loc="1284">ὃς μετὰ μαινάσι Βάκχιος ὄμμασι δαίεται,</TextUnit>
    <TextUnit id="1255" loc="1285">Δία τε πυρὶ φλεγόμενον, ἐπί τε</TextUnit>
    <TextUnit id="1256" loc="1286">πότνιαν ἄλοχον ὀλβίαν:</TextUnit>
    <TextUnit id="1257" loc="1287">εἶτα δὲ δαίμονας, οἷς ἐπιμάρτυσι</TextUnit>
    <TextUnit id="1258" loc="1288">χρησόμεθ' οὐκ ἐπιλήσμοσιν</TextUnit>
    <TextUnit id="1259" loc="1289">̔Ησυχίας πέρι τῆς ἀγανόφρονος,</TextUnit>
    <TextUnit id="1260" loc="1290">ἣν ἐποίησε θεὰ Κύπρις.</TextUnit>
    <TextUnit id="1261" loc="1291">ἀλαλαὶ ἰὴ παιήων:</TextUnit>
    <TextUnit id="1262" loc="1292">αἴρεσθ' ἄνω ἰαί,</TextUnit>
    <TextUnit id="1263" loc="1293">ὡς ἐπὶ νίκῃ ἰαί.</TextUnit>
    <TextUnit id="1264" loc="1294">εὐοῖ εὐοῖ, εὐαί εὐαί.</TextUnit>
    <TextUnit id="1265" loc="1295">πρόφαινε δὴ σὺ Μοῦσαν ἐπὶ νέᾳ νέαν.</TextUnit>
    <TextUnit id="1266" loc="1296">Ταύ̈γετον αὖτ' ἐραννὸν ἐκλιπῶα</TextUnit>
    <TextUnit id="1267" loc="1297">Μῶα μόλε Λάκαινα πρεπτὸν ἁμὶν</TextUnit>
    <TextUnit id="1268" loc="1298">κλέωα τὸν ̓Αμύκλαις σιὸν</TextUnit>
    <TextUnit id="1269" loc="1300">καὶ χαλκίοικον ̓Ασάναν,</TextUnit>
    <TextUnit id="1270" loc="1301">Τυνδαρίδας τ' ἀγασώς,</TextUnit>
    <TextUnit id="1271" loc="1302">τοὶ δὴ πὰρ Εὐρώταν ψιάδδοντι.</TextUnit>
    <TextUnit id="1272" loc="1303">εἶα μάλ' ἔμβη</TextUnit>
    <TextUnit id="1273" loc="1304">ὢ εἶα κοῦφα πάλλων,</TextUnit>
    <TextUnit id="1274" loc="1305">ὡς Σπάρταν ὑμνίωμες,</TextUnit>
    <TextUnit id="1275" loc="1306">τᾷ σιῶν χοροὶ μέλοντι</TextUnit>
    <TextUnit id="1276" loc="1307">καὶ ποδῶν κτύπος,</TextUnit>
    <TextUnit id="1277" loc="1308">ᾇ τε πῶλοι ταὶ κόραι</TextUnit>
    <TextUnit id="1278" loc="1309">πὰρ τὸν Εὐρωταν</TextUnit>
    <TextUnit id="1279" loc="1310">ἀμπάλλοντι πυκνὰ ποδοῖν</TextUnit>
    <TextUnit id="1280" loc="1311">ἀγκονίωαι,</TextUnit>
    <TextUnit id="1281" loc="1312">ταὶ δὲ κόμαι σείονθ' ᾇπερ Βακχᾶν</TextUnit>
    <TextUnit id="1282" loc="1313">θυρσαδδωᾶν καὶ παιδδωᾶν.</TextUnit>
    <TextUnit id="1283" loc="1314">ἁγεῖται δ' ἁ Λήδας παῖς</TextUnit>
    <TextUnit id="1284" loc="1315">ἁγνὰ χοραγὸς εὐπρεπής.</TextUnit>
    <TextUnit id="1285" loc="1316">ἀλλ' ἄγε κόμαν παραμπύκιδδε χερί, ποδοῖν τε πάδη</TextUnit>
    <TextUnit id="1286" loc="1317">ᾇ τις ἔλαφος: κρότον δ' ἁμᾷ ποίει χορωφελήταν.</TextUnit>
    <TextUnit id="1287" loc="1320">καὶ τὰν σιὰν δ' αὖ τὰν κρατίσταν Χαλκίοικον ὕμνει τὰν πάμμαχον.</TextUnit>
  </Text>
</TessDocument>
