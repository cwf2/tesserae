<?xml version="1.0" encoding="UTF-8"?>
<TessDocument id="aristophanes.birds">
  <Metadata>
    <Author>aristophanes</Author>
    <Display>Birds</Display>
    <Abbr>aristoph. birds.</Abbr>
    <Lang>grc</Lang>
    <Prose>0</Prose>
    <PrintSource>F.W. Hall and W.M. Geldart, Aristophanes Comoediae, ed. F.W. Hall and W.M. Geldart, vol. 2. Oxford: Clarendon Press, Oxford, 1907.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0025</DigitalSourceURL>
    <AddedBy>Anna Glenn</AddedBy>
    <URI>urn:cts:greekLit:tlg0019.tlg006.perseus-grc1</URI>
  </Metadata>
  <Text>
    <TextUnit id="0" loc="1">ὀρθὴν κελεύεις, ᾗ τὸ δένδρον φαίνεται;</TextUnit>
    <TextUnit id="1" loc="2">διαρραγείης: ἥδε δ' αὖ κρώζει πάλιν.</TextUnit>
    <TextUnit id="2" loc="3">τί ὦ πόνηρ' ἄνω κάτω πλανύττομεν;</TextUnit>
    <TextUnit id="3" loc="4">ἀπολούμεθ' ἄλλως τὴν ὁδὸν προφορουμένω.</TextUnit>
    <TextUnit id="4" loc="5">τὸ δ' ἐμὲ κορώνῃ πειθόμενον τὸν ἄθλιον</TextUnit>
    <TextUnit id="5" loc="6">ὁδοῦ περιελθεῖν στάδια πλεῖν ἢ χίλια.</TextUnit>
    <TextUnit id="6" loc="7">τὸ δ' ἐμὲ κολοιῷ πειθόμενον τὸν δύσμορον</TextUnit>
    <TextUnit id="7" loc="8">ἀποσποδῆσαι τοὺς ὄνυχας τῶν δακτύλων.</TextUnit>
    <TextUnit id="8" loc="9">ἀλλ' οὐδ' ὅπου γῆς ἐσμὲν οἶδ' ἔγωγ' ἔτι.</TextUnit>
    <TextUnit id="9" loc="10">ἐντευθενὶ τὴν πατρίδ' ἂν ἐξεύροις σύ που;</TextUnit>
    <TextUnit id="10" loc="11">οὐδ' ἂν μὰ Δία γ' ἐντεῦθεν ̓Εξηκεστίδης.</TextUnit>
    <TextUnit id="11" loc="12">οἴμοι.   σὺ μὲν ὦ τᾶν τὴν ὁδὸν ταύτην ἴθι.</TextUnit>
    <TextUnit id="12" loc="13">ἦ δεινὰ νὼ δέδρακεν οὑκ τῶν ὀρνέων,</TextUnit>
    <TextUnit id="13" loc="14">ὁ πινακοπώλης φιλοκράτης μελαγχολῶν,</TextUnit>
    <TextUnit id="14" loc="15">ὃς τώδ' ἔφασκε νῷν φράσειν τὸν Τηρέα</TextUnit>
    <TextUnit id="15" loc="16">τὸν ἔποφ' ὃς ὄρνις ἐγένετ' ἐκ τῶν ὀρνέων:</TextUnit>
    <TextUnit id="16" loc="17">κἀπέδοτο τὸν μὲν Θαρρελείδου τουτονὶ</TextUnit>
    <TextUnit id="17" loc="18">κολοιὸν ὀβολοῦ, τηνδεδὶ τριωβόλου.</TextUnit>
    <TextUnit id="18" loc="19">τὼ δ' οὐκ ἄρ' ᾔστην οὐδὲν ἄλλο πλὴν δάκνειν.</TextUnit>
    <TextUnit id="19" loc="20">καὶ νῦν τί κέχηνας; ἔσθ' ὅποι κατὰ τῶν πετρῶν</TextUnit>
    <TextUnit id="20" loc="21">ἡμᾶς ἔτ' ἔξεις. οὐ γάρ ἐστ' ἐνταῦθά τις</TextUnit>
    <TextUnit id="21" loc="22">ὁδός.   οὐδὲ μὰ Δί' ἐνταῦθά γ' ἀτραπὸς οὐδαμοῦ.</TextUnit>
    <TextUnit id="22" loc="23">οὐδ' ἡ κορώνη τῆς ὁδοῦ τι λέγει πέρι;</TextUnit>
    <TextUnit id="23" loc="24">οὐ ταὐτὰ κρώζει μὰ Δία νῦν τε καὶ τότε.</TextUnit>
    <TextUnit id="24" loc="25">τί δὴ λέγει περὶ τῆς ὁδοῦ;   τί δ' ἄλλο γ' ἢ</TextUnit>
    <TextUnit id="25" loc="26">βρύκους' ἀπέδεσθαί φησί μου τοὺς δακτύλους;</TextUnit>
    <TextUnit id="26" loc="27">οὐ δεινὸν οὖν δῆτ' ἐστὶν ἡμᾶς δεομένους</TextUnit>
    <TextUnit id="27" loc="28">ἐς κόρακας ἐλθεῖν καὶ παρεσκευασμένους</TextUnit>
    <TextUnit id="28" loc="29">ἔπειτα μὴ 'ξευρεῖν δύνασθαι τὴν ὁδόν;</TextUnit>
    <TextUnit id="29" loc="30">ἡμεῖς γάρ, ὦνδρες οἱ παρόντες ἐν λόγῳ,</TextUnit>
    <TextUnit id="30" loc="31">νόσον νοσοῦμεν τὴν ἐναντίαν Σάκᾳ:</TextUnit>
    <TextUnit id="31" loc="32">ὁ μὲν γὰρ ὢν οὐκ ἀστὸς ἐσβιάζεται,</TextUnit>
    <TextUnit id="32" loc="33">ἡμεῖς δὲ φυλῇ καὶ γένει τιμώμενοι,</TextUnit>
    <TextUnit id="33" loc="34">ἀστοὶ μετ' ἀστῶν, οὐ σοβοῦντος οὐδενὸς</TextUnit>
    <TextUnit id="34" loc="35">ἀνεπτόμεσθ' ἐκ τῆς πατρίδος ἀμφοῖν ποδοῖν,</TextUnit>
    <TextUnit id="35" loc="36">αὐτὴν μὲν οὐ μισοῦντ' ἐκείνην τὴν πόλιν</TextUnit>
    <TextUnit id="36" loc="37">τὸ μὴ οὐ μεγάλην εἶναι φύσει κεὐδαίμονα</TextUnit>
    <TextUnit id="37" loc="38">καὶ πᾶσι κοινὴν ἐναποτεῖσαι χρήματα.</TextUnit>
    <TextUnit id="38" loc="39">οἱ μὲν γὰρ οὖν τέττιγες ἕνα μῆν' ἢ δύο</TextUnit>
    <TextUnit id="39" loc="40">ἐπὶ τῶν κραδῶν ᾄδους', ̓Αθηναῖοι δ' ἀεὶ</TextUnit>
    <TextUnit id="40" loc="41">ἐπὶ τῶν δικῶν ᾄδουσι πάντα τὸν βίον.</TextUnit>
    <TextUnit id="41" loc="42">διὰ ταῦτα τόνδε τὸν βάδον βαδίζομεν,</TextUnit>
    <TextUnit id="42" loc="43">κανοῦν δ' ἔχοντε καὶ χύτραν καὶ μυρρίνας</TextUnit>
    <TextUnit id="43" loc="44">πλανώμεθα ζητοῦντε τόπον ἀπράγμονα,</TextUnit>
    <TextUnit id="44" loc="45">ὅποι καθιδρυθέντε διαγενοίμεθ' ἄν.</TextUnit>
    <TextUnit id="45" loc="46">ὁ δὲ στόλος νῷν ἐστι παρὰ τὸν Τηρέα</TextUnit>
    <TextUnit id="46" loc="47">τὸν ἔποπα, παρ' ἐκείνου πυθέσθαι δεομἐνω,</TextUnit>
    <TextUnit id="47" loc="48">εἴ που τοιαύτην εἶδε πόλιν ᾗ 'πέπτετο.</TextUnit>
    <TextUnit id="48" loc="49">οὗτος.   τί ἔστιν;   ἡ κορώνη μοι πάλαι</TextUnit>
    <TextUnit id="49" loc="50">ἄνω τι φράζει.   χὠ κολοιὸς οὑτοσὶ</TextUnit>
    <TextUnit id="50" loc="51">ἄνω κέχηνεν ὡσπερεὶ δεικνύς τί μοι,</TextUnit>
    <TextUnit id="51" loc="52">κοὐκ ἔσθ' ὅπως οὐκ ἔστιν ἐνταῦθ' ὄρνεα.</TextUnit>
    <TextUnit id="52" loc="53">εἰσόμεθα δ' αὐτίκ', ἢν ποιήσωμεν ψόφον.</TextUnit>
    <TextUnit id="53" loc="54">ἀλλ' οἶσθ' ὃ δρᾶσον; τῷ σκέλει θένε τὴν πέτραν.</TextUnit>
    <TextUnit id="54" loc="55">σὺ δὲ τῇ κεφαλῇ γ', ἵν' ᾖ διπλάσιος ὁ ψόφος.</TextUnit>
    <TextUnit id="55" loc="56">σὺ δ' οὖν λίθῳ κόψον λαβών.   πάνυ γ', εἰ δοκεῖ.</TextUnit>
    <TextUnit id="56" loc="57">παῖ παῖ.   τί λέγεις οὗτος; τὸν ἔποπα παῖ καλεῖς;</TextUnit>
    <TextUnit id="57" loc="58">οὐκ ἀντὶ τοῦ παιδός ς' ἐχρῆν ἐποποῖ καλεῖν;</TextUnit>
    <TextUnit id="58" loc="59">ἐποποῖ. ποιήσεις ἔτι με κόπτειν αὖθις αὖ.</TextUnit>
    <TextUnit id="59" loc="60">ἐποποῖ.   τίνες οὗτοι; τίς ὁ βοῶν τὸν δεσπότην;</TextUnit>
    <TextUnit id="60" loc="61">̓́Απολλον ἀποτρόπαιε τοῦ χασμήματος.</TextUnit>
    <TextUnit id="61" loc="62">οἴμοι τάλας ὀρνιθοθήρα τουτωί.</TextUnit>
    <TextUnit id="62" loc="63">οὕτως τι δεινὸν οὐδὲ κάλλιον λέγειν.</TextUnit>
    <TextUnit id="63" loc="64">ἀπολεῖσθον.   ἀλλ' οὐκ ἐσμὲν ἀνθρώπω.   τί δαί;</TextUnit>
    <TextUnit id="64" loc="65">̔Υποδεδιὼς ἔγωγε Διβυκὸν ὄρνεον.</TextUnit>
    <TextUnit id="65" loc="66">οὐδὲν λέγεις.   καὶ μὴν ἐροῦ τὰ πρὸς ποδῶν.</TextUnit>
    <TextUnit id="66" loc="67">ὁδὶ δὲ δὴ τίς ἐστιν ὄρνις; οὐκ ἐρεῖς;</TextUnit>
    <TextUnit id="67" loc="68">̓Επικεχοδὼς ἔγωγε Φασιανικός.</TextUnit>
    <TextUnit id="68" loc="69">ἀτὰρ σὺ τί θηρίον ποτ' εἶ πρὸς τῶν θεῶν;</TextUnit>
    <TextUnit id="69" loc="70">ὄρνις ἔγωγε δοῦλος.   ἡττήθης τινὸς</TextUnit>
    <TextUnit id="70" loc="71">ἀλεκτρυόνος;   οὐκ ἀλλ' ὅτε περ ὁ δεσπότης</TextUnit>
    <TextUnit id="71" loc="72">ἔποψ ἐγένετο, τότε γενέσθαι μ' ηὔξατο</TextUnit>
    <TextUnit id="72" loc="73">ὄρνιν, ἵν' ἀκόλουθον διάκονόν τ' ἔχῃ.</TextUnit>
    <TextUnit id="73" loc="74">δεῖται γὰρ ὄρνις καὶ διακόνου τινός;</TextUnit>
    <TextUnit id="74" loc="75">οὗτός γ', ἅτ' οἶμαι πρότερον ἄνθρωπός ποτ' ὤν,</TextUnit>
    <TextUnit id="75" loc="76">τοτὲ μὲν ἐρᾷ φαγεῖν ἀφύας Φαληρικάς:</TextUnit>
    <TextUnit id="76" loc="77">τρέχω 'π' ἀφύας λαβὼν ἐγὼ τὸ τρύβλιον.</TextUnit>
    <TextUnit id="77" loc="78">ἔτνους δ' ἐπιθυμεῖ, δεῖ τορύνης καὶ χύτρας:</TextUnit>
    <TextUnit id="78" loc="79">τρέχω 'πὶ τορύνην.   τροχίλος ὄρνις οὑτοσί.</TextUnit>
    <TextUnit id="79" loc="80">οἶσθ' οὖν ὃ δρᾶσον ὦ τροχίλε; τὸν δεσπότην</TextUnit>
    <TextUnit id="80" loc="81">ἡμῖν κάλεσον.   ἀλλ' ἀρτίως νὴ τὸν Δία</TextUnit>
    <TextUnit id="81" loc="82">εὕδει καταφαγὼν μύρτα καὶ σέρφους τινάς.</TextUnit>
    <TextUnit id="82" loc="83">ὅμως ἐπέγειρον αὐτόν.   οἶδα μὲν σαφῶς</TextUnit>
    <TextUnit id="83" loc="84">ὅτι ἀχθέσεται, σφῷν δ' αὐτὸν οὕνεκ' ἐπεγερῶ.</TextUnit>
    <TextUnit id="84" loc="85">κακῶς σύ γ' ἀπόλοι', ὥς μ' ἀπέκτεινας δέει.</TextUnit>
    <TextUnit id="85" loc="86">οἴμοι κακοδαίμων χὠ κολοιός μοἴχεται</TextUnit>
    <TextUnit id="86" loc="87">ὑπὸ τοῦ δέους.   ὦ δειλότατον σὺ θηρίον,</TextUnit>
    <TextUnit id="87" loc="88">δείσας ἀφῆκας τὸν κολοιόν;   εἰπέ μοι,</TextUnit>
    <TextUnit id="88" loc="89">σὺ δὲ τὴν κορώνην οὐκ ἀφῆκας καταπεσών;</TextUnit>
    <TextUnit id="89" loc="90">μὰ Δί' οὐκ ἔγωγε.   ποῦ γάρ ἐστ';   ἀπέπτετο.</TextUnit>
    <TextUnit id="90" loc="91">οὐκ ἆρ' ἀφῆκας; ὦγάθ' ὡς ἀνδρεῖος εἶ.</TextUnit>
    <TextUnit id="91" loc="92">ἄνοιγε τὴν ὕλην, ἵν' ἐξέλθω ποτέ.</TextUnit>
    <TextUnit id="92" loc="93">ὦ ̔Ηράκλεις τουτὶ τί ποτ' ἐστὶ τὸ θηρίον;</TextUnit>
    <TextUnit id="93" loc="94">τίς ἡ πτέρωσις; τίς ὁ τρόπος τῆς τριλοφίας;</TextUnit>
    <TextUnit id="94" loc="95">τίνες εἰσί μ' οἱ ζητοῦντες;   οἱ δώδεκα θεοὶ</TextUnit>
    <TextUnit id="95" loc="96">εἴξασιν ἐπιτρῖψαί σε.   μῶν με σκώπτετον</TextUnit>
    <TextUnit id="96" loc="97">ὁρῶντε τὴν πτέρωσιν; ἦν γὰρ ὦ ξένοι</TextUnit>
    <TextUnit id="97" loc="98">ἄνθρωπος.   οὐ σοῦ καταγελῶμεν.   ἀλλὰ τοῦ;</TextUnit>
    <TextUnit id="98" loc="99">τὸ ῥάμφος ἡμῖν σου γέλοιον φαίνεται.</TextUnit>
    <TextUnit id="99" loc="100">τοιαῦτα μέντοι Σοφοκλέης λυμαίνεται</TextUnit>
    <TextUnit id="100" loc="101">ἐν ταῖς τραγῳδίαισιν ἐμὲ τὸν Τηρέα.</TextUnit>
    <TextUnit id="101" loc="102">Τηρεὺς γὰρ εἶ σύ; πότερον ὄρνις ἢ ταὧς;</TextUnit>
    <TextUnit id="102" loc="103">ὄρνις ἔγωγε.   κᾆτά σοι ποῦ τὰ πτερά;</TextUnit>
    <TextUnit id="103" loc="104">ἐξερρύηκε.   πότερον ὑπὸ νόσου τινός;</TextUnit>
    <TextUnit id="104" loc="105">οὔκ, ἀλλὰ τὸν χειμῶνα πάντα τὤρνεα</TextUnit>
    <TextUnit id="105" loc="106">πτερορρυεῖ τε καὖθις ἕτερα φύομεν.</TextUnit>
    <TextUnit id="106" loc="107">ἀλλ' εἴπατόν μοι σφὼ τίν' ἐστόν;   νώ; βροτώ.</TextUnit>
    <TextUnit id="107" loc="108">ποδαπὼ τὸ γένος;   ὅθεν αἱ τριήρεις αἱ καλαί.</TextUnit>
    <TextUnit id="108" loc="109">μῶν ἡλιαστά;   μἀλλὰ θατέρου τρόπου,</TextUnit>
    <TextUnit id="109" loc="110">ἀπηλιαστά.   σπείρεται γὰρ τοῦτ' ἐκεῖ</TextUnit>
    <TextUnit id="110" loc="111">τὸ σπέρμ';   ὀλίγον ζητῶν ἂν ἐξ ἀγροῦ λάβοις.</TextUnit>
    <TextUnit id="111" loc="112">πράγους δὲ δὴ τοῦ δεομένω δεῦρ' ἤλθετον;</TextUnit>
    <TextUnit id="112" loc="113">σοὶ ξυγγενέσθαι βουλομένω.   τίνος πέρι;</TextUnit>
    <TextUnit id="113" loc="114">ὅτι πρῶτα μὲν ἦσθ' ἄνθρωπος ὥσπερ νὼ ποτέ,</TextUnit>
    <TextUnit id="114" loc="115">κἀργύριον ὠφείλησας ὥσπερ νὼ ποτέ,</TextUnit>
    <TextUnit id="115" loc="116">κοὐκ ἀποδιδοὺς ἔχαιρες ὥσπερ νὼ ποτέ:</TextUnit>
    <TextUnit id="116" loc="117">εἶτ' αὖθις ὀρνίθων μεταλλάξας φύσιν</TextUnit>
    <TextUnit id="117" loc="118">καὶ γῆν ἐπέπτου καὶ θάλατταν ἐν κύκλῳ,</TextUnit>
    <TextUnit id="118" loc="119">καὶ πάνθ' ὅσαπερ ἄνθρωπος ὅσα τ' ὄρνις φρονεῖς:</TextUnit>
    <TextUnit id="119" loc="120">ταῦτ οὖν ἱκέται νὼ πρὸς σὲ δεῦρ' ἀφίγμεθα,</TextUnit>
    <TextUnit id="120" loc="121">εἴ τινα πόλιν φράσειας ἡμῖν εὔερον</TextUnit>
    <TextUnit id="121" loc="122">ὥσπερ σισύραν ἐγκατακλινῆναι μαλθακήν.</TextUnit>
    <TextUnit id="122" loc="123">ἔμειτα μείζω τῶν Κραναῶν ζητεῖς πόλιν;</TextUnit>
    <TextUnit id="123" loc="124">μείζω μὲν οὐδέν, προσφορωτέραν δὲ νῷν.</TextUnit>
    <TextUnit id="124" loc="125">ἀριστοκρατεῖσθαι δῆλος εἶ ζητῶν.   ἐγώ;</TextUnit>
    <TextUnit id="125" loc="126">ἥκιστα: καὶ γὰρ τὸν Σκελίου βδελύττομαι.</TextUnit>
    <TextUnit id="126" loc="127">ποίαν τιν' οὖν ἥδιστ' ἂν οἰκοῖτ' ἂν πόλιν;</TextUnit>
    <TextUnit id="127" loc="128">ὅπου τὰ μέγιστα πράγματ' εἴη τοιάδε:</TextUnit>
    <TextUnit id="128" loc="129">ἐπὶ τὴν θύραν μου πρῴ τις ἐλθὼν τῶν φίλων</TextUnit>
    <TextUnit id="129" loc="130">λέγοι ταδί: “πρὸς τοῦ Διὸς τοὐλυμπίου</TextUnit>
    <TextUnit id="130" loc="131">ὅπως παρέσει μοι καὶ σὺ καὶ τὰ παιδία</TextUnit>
    <TextUnit id="131" loc="132">λουσάμενα πρῴ: μέλλω γὰρ ἑστιᾶν γάμους:</TextUnit>
    <TextUnit id="132" loc="133">καὶ μηδαμῶς ἄλλως ποιήσῃς: εἰ δὲ μή,</TextUnit>
    <TextUnit id="133" loc="134">μή μοι τότε γ' ἔλθῃς, ὅταν ἐγὼ πράττω κακῶς.”</TextUnit>
    <TextUnit id="134" loc="135">νὴ Δία ταλαιπώρων γε πραγμάτων ἐρᾷς.</TextUnit>
    <TextUnit id="135" loc="136">τί δαὶ σύ;   τοιούτων ἐρῶ κἀγώ.   τίνων;</TextUnit>
    <TextUnit id="136" loc="137">ὅπου ξυναντῶν μοι ταδί τις μέμψεται</TextUnit>
    <TextUnit id="137" loc="138">ὥσπερ ἀδικηθεὶς παιδὸς ὡραίου πατήρ:</TextUnit>
    <TextUnit id="138" loc="139">“καλῶς γέ μου τὸν υἱὸν ὦ Στιλβωνίδη</TextUnit>
    <TextUnit id="139" loc="140">εὑρὼν ἀπιόντ' ἀπὸ γυμνασίου λελουμένον</TextUnit>
    <TextUnit id="140" loc="141">οὐκ ἔκυσας, οὐ προσεῖπας, οὐ προσηγάγου,</TextUnit>
    <TextUnit id="141" loc="142">οὐκ ὠρχιπέδισας, ὢν ἐμοὶ πατρικὸς φίλος.”</TextUnit>
    <TextUnit id="142" loc="143">ὦ δειλακρίων σὺ τῶν κακῶν οἵων ἐρᾷς.</TextUnit>
    <TextUnit id="143" loc="144">ἀτὰρ ἔστι γ' ὁποίαν λέγετον εὐδαίμων πόλις</TextUnit>
    <TextUnit id="144" loc="145">παρὰ τὴν ἐρυθρὰν θάλατταν.   οἴμοι μηδαμῶς</TextUnit>
    <TextUnit id="145" loc="146">ἡμῖν παρὰ τὴν θάλατταν, ἵν' ἀνακύψεται</TextUnit>
    <TextUnit id="146" loc="147">κλητῆρ' ἄγους' ἕωθεν ἡ Σαλαμινία.</TextUnit>
    <TextUnit id="147" loc="148">̔Ελληνικὴν δὲ πόλιν ἔχεις ἡμῖν φράσαι;</TextUnit>
    <TextUnit id="148" loc="149">τί οὐ τὸν ̓Ηλεῖον Λέπρεον οἰκίζετον</TextUnit>
    <TextUnit id="149" loc="150">ἐλθόνθ';   ὁτιὴ νὴ τοὺς θεοὺς ὅς' οὐκ ἰδὼν</TextUnit>
    <TextUnit id="150" loc="151">βδελύττομαι τὸν Λέπρεον ἀπὸ Μελανθίου.</TextUnit>
    <TextUnit id="151" loc="152">ἀλλ' εἰσὶν ἕτεροι τῆς Λοκρίδος ̓Οπούντιοι,</TextUnit>
    <TextUnit id="152" loc="153">ἵνα χρὴ κατοικεῖν.   ἀλλ' ἔγωγ' ̓Οπούντιος</TextUnit>
    <TextUnit id="153" loc="154">οὐκ ἂν γενοίμην ἐπὶ ταλάντῳ χρυσίου.</TextUnit>
    <TextUnit id="154" loc="155">οὗτος δὲ δὴ τίς ἔσθ' ὁ μετ' ὀρνίθων βίος;</TextUnit>
    <TextUnit id="155" loc="156">σὺ γὰρ οἶσθ' ἀκριβῶς.   οὐκ ἄχαρις ἐς τὴν τριβήν:</TextUnit>
    <TextUnit id="156" loc="157">οὗ πρῶτα μὲν δεῖ ζῆν ἄνευ βαλλαντίου.</TextUnit>
    <TextUnit id="157" loc="158">πολλήν γ' ἀφεῖλες τοῦ βίου κιβδηλίαν.</TextUnit>
    <TextUnit id="158" loc="159">νεμόμεσθα δ' ἐν κήποις τὰ λευκὰ σήσαμα</TextUnit>
    <TextUnit id="159" loc="160">καὶ μύρτα καὶ μήκωνα καὶ σισύμβρια.</TextUnit>
    <TextUnit id="160" loc="161">ὑμεῖς μὲν ἆρα ζῆτε νυμφίων βίον.</TextUnit>
    <TextUnit id="161" loc="161b">φεῦ φεῦ:</TextUnit>
    <TextUnit id="162" loc="162">ἦ μέγ' ἐνορῶ βούλευμ' ἐν ὀρνίθων γένει,</TextUnit>
    <TextUnit id="163" loc="163">καὶ δύναμιν ἣ γένοιτ' ἄν, εἰ πίθοισθέ μοι.</TextUnit>
    <TextUnit id="164" loc="164">τί σοι πιθώμεσθ';   ὅ τι πίθησθε; πρῶτα μὲν</TextUnit>
    <TextUnit id="165" loc="165">μὴ περιπέτεσθε πανταχῇ κεχηνότες:</TextUnit>
    <TextUnit id="166" loc="166">ὡς τοῦτ' ἄτιμον τοὔργον ἐστίν. αὐτίκα</TextUnit>
    <TextUnit id="167" loc="167">ἐκεῖ παρ' ἡμῖν τοὺς πετομένους ἢν ἔρῃ,</TextUnit>
    <TextUnit id="168" loc="168">“τίς ὄρνις οὗτος;” ὁ Τελέας ἐρεῖ ταδί:</TextUnit>
    <TextUnit id="169" loc="169">“ἅνθρωπος ὄρνις ἀστάθμητος πετόμενος,</TextUnit>
    <TextUnit id="170" loc="170">ἀτέκμαρτος, οὐδὲν οὐδέποτ' ἐν ταὐτῷ μένων.”</TextUnit>
    <TextUnit id="171" loc="171">νὴ τὸν Διόνυσον εὖ γε μωμᾷ ταυταγί.</TextUnit>
    <TextUnit id="172" loc="172">τί ἂν οὖν ποιοῖμεν;   οἰκίσατε μίαν πόλιν.</TextUnit>
    <TextUnit id="173" loc="173">ποίαν δ' ἂν οἰκίσαιμεν ὄρνιθες πόλιν;</TextUnit>
    <TextUnit id="174" loc="174">ἄληθες; ὦ σκαιότατον εἰρηκὼς ἔπος,</TextUnit>
    <TextUnit id="175" loc="175">βλέψον κάτω.   καὶ δὴ βλέπω.   βλέπε νῦν ἄνω.</TextUnit>
    <TextUnit id="176" loc="176">βλέπω.   περίαγε τὸν τράχηλον.   νὴ Δία</TextUnit>
    <TextUnit id="177" loc="177">ἀπολαύσομαί τί γ', εἰ διαστραφήσομαι.</TextUnit>
    <TextUnit id="178" loc="178">εἶδές τι;   τὰς νεφέλας γε καὶ τὸν οὐρανόν.</TextUnit>
    <TextUnit id="179" loc="179">οὐχ οὗτος οὖν δήπου 'στὶν ὀρνίθων πόλος;</TextUnit>
    <TextUnit id="180" loc="180">πόλος; τίνα τρόπον;   ὥσπερ ἂν εἴποι τις τόπος.</TextUnit>
    <TextUnit id="181" loc="181">ὅτι δὲ πολεῖται τοῦτο καὶ διέρχεται</TextUnit>
    <TextUnit id="182" loc="182">ἅπαντα διὰ τούτου, καλεῖται νῦν πόλος.</TextUnit>
    <TextUnit id="183" loc="183">ἢν δ' οἰκίσητε τοῦτο καὶ φάρξηθ' ἅπαξ,</TextUnit>
    <TextUnit id="184" loc="184">ἐκ τοῦ πόλου τούτου κεκλήσεται πόλις.</TextUnit>
    <TextUnit id="185" loc="185">ὥστ' ἄρξετ' ἀνθρώπων μὲν ὥσπερ παρνόπων,</TextUnit>
    <TextUnit id="186" loc="186">τοὺς δ' αὖ θεοὺς ἀπολεῖτε λιμῷ Μηλίῳ.</TextUnit>
    <TextUnit id="187" loc="187">πῶς;   ἐν μέσῳ δήπουθεν ἀήρ ἐστι γῆς.</TextUnit>
    <TextUnit id="188" loc="188">εἶθ' ὥσπερ ἡμεῖς, ἢν ἰέναι βουλώμεθα</TextUnit>
    <TextUnit id="189" loc="189">Πυθώδε, Βοιωτοὺς δίοδον αἰτούμεθα,</TextUnit>
    <TextUnit id="190" loc="190">οὕτως, ὅταν θύσωσιν ἄνθρωποι θεοῖς,</TextUnit>
    <TextUnit id="191" loc="191">ἢν μὴ φόρον φέρωσιν οἱ ὑμῖν οἱ θεοί,</TextUnit>
    <TextUnit id="192" loc="192">διὰ τῆς πόλεως τῆς ἀλλοτρίας καὶ τοῦ χάους</TextUnit>
    <TextUnit id="193" loc="193">τῶν μηρίων τὴν κνῖσαν οὐ διαφρήσετε.</TextUnit>
    <TextUnit id="194" loc="194">ἰοὺ ἰού:</TextUnit>
    <TextUnit id="195" loc="195">μὰ γῆν μὰ παγίδας μὰ νεφέλας μὰ δίκτυα,</TextUnit>
    <TextUnit id="196" loc="195">μὴ 'γὼ νόημα κομψότερον ἤκουσά πω:</TextUnit>
    <TextUnit id="197" loc="196">ὥστ' ἂν κατοικίζοιμι μετὰ σοῦ τὴν πόλιν,</TextUnit>
    <TextUnit id="198" loc="197">εἰ ξυνδοκοίη τοῖσιν ἄλλοις ὀρνέοις.</TextUnit>
    <TextUnit id="199" loc="198">τίς ἂν οὖν τὸ πρᾶγμ' αὐτοῖς διηγήσαιτο;   σύ.</TextUnit>
    <TextUnit id="200" loc="199">ἐγὼ γὰρ αὐτοὺς βαρβάρους ὄντας πρὸ τοῦ</TextUnit>
    <TextUnit id="201" loc="200">ἐδίδαξα τὴν φωνήν, ξυνὼν πολὺν χρόνον.</TextUnit>
    <TextUnit id="202" loc="201">πῶς δῆτ' ἂν αὐτοὺς ξυγκαλέσειας;   ῥᾳδίως.</TextUnit>
    <TextUnit id="203" loc="202">δευρὶ γὰρ ἐσβὰς αὐτίκα μάλ' ἐς τὴν λόχμην,</TextUnit>
    <TextUnit id="204" loc="203">ἔπειτ' ἀνεγείρας τὴν ἐμὴν ἀηδόνα,</TextUnit>
    <TextUnit id="205" loc="204">καλοῦμεν αὐτούς: οἱ δὲ νῷν τοῦ φθέγματος</TextUnit>
    <TextUnit id="206" loc="205">ἐάνπερ ἐπακούσωσι θεύσονται δρόμῳ.</TextUnit>
    <TextUnit id="207" loc="206">ὦ φίλτατ' ὀρνίθων σὺ μή νυν ἕσταθι:</TextUnit>
    <TextUnit id="208" loc="207">ἀλλ' ἀντιβολῶ ς' ἄγ' ὡς τάχιστ' ἐς τὴν λόχμην</TextUnit>
    <TextUnit id="209" loc="208">ἔσβαινε κἀνέγειρε τὴν ἀηδόνα.</TextUnit>
    <TextUnit id="210" loc="209">ἄγε σύννομέ μοι παῦσαι μὲν ὕπνου,</TextUnit>
    <TextUnit id="211" loc="210">λῦσον δὲ νόμους ἱερῶν ὕμνων,</TextUnit>
    <TextUnit id="212" loc="211">οὓς διὰ θείου στόματος θρηνεῖς</TextUnit>
    <TextUnit id="213" loc="212">τὸν ἐμὸν καὶ σὸν πολύδακρυν ̓́Ιτυν:</TextUnit>
    <TextUnit id="214" loc="213">ἐλελιζομένης δ' ἱεροῖς μέλεσιν</TextUnit>
    <TextUnit id="215" loc="214">γένυος ξουθῆς</TextUnit>
    <TextUnit id="216" loc="215">καθαρὰ χωρεῖ διὰ φυλλοκόμου</TextUnit>
    <TextUnit id="217" loc="216">μίλακος ἠχὼ πρὸς Διὸς ἕδρας,</TextUnit>
    <TextUnit id="218" loc="217">ἵν' ὁ χρυσοκόμας Φοῖβος ἀκούων</TextUnit>
    <TextUnit id="219" loc="218">τοῖς σοῖς ἐλέγοις ἀντιψάλλων</TextUnit>
    <TextUnit id="220" loc="219">ἐλεφαντόδετον φόρμιγγα θεῶν</TextUnit>
    <TextUnit id="221" loc="220">ἵστησι χορούς: διὰ δ' ἀθανάτων</TextUnit>
    <TextUnit id="222" loc="221">στομάτων χωρεῖ ξύμφωνος ὁμοῦ</TextUnit>
    <TextUnit id="223" loc="222">θεία μακάρων ὀλολυγή.</TextUnit>
    <TextUnit id="224" loc="222b">（αὐλεῖ）</TextUnit>
    <TextUnit id="225" loc="223">ὦ Ζεῦ βασιλεῦ τοῦ φθέγματος τοὐρνιθίου:</TextUnit>
    <TextUnit id="226" loc="224">οἶον κατεμελίτωσε τὴν λόχμην ὃλην.</TextUnit>
    <TextUnit id="227" loc="225">οὗτος.   τί ἔστιν; οὐ σιωπήσει;   τί δαί;</TextUnit>
    <TextUnit id="228" loc="226">οὕποψ μελῳδεῖν αὖ παρασκευάζεται.</TextUnit>
    <TextUnit id="229" loc="227">ἐποποῖ ποποποποποποποῖ,</TextUnit>
    <TextUnit id="230" loc="228">ἰὼ ἰὼ ἰτὼ ἰτὼ ἰτὼ ἰτὼ,</TextUnit>
    <TextUnit id="231" loc="229">ἴτω τις ὧδε τῶν ἐμῶν ὁμοπτέρων:</TextUnit>
    <TextUnit id="232" loc="230">ὅσοι τ' εὐσπόρους ἀγροίκων γύας</TextUnit>
    <TextUnit id="233" loc="231">νέμεσθε, φῦλα μυρία κριθοτράγων</TextUnit>
    <TextUnit id="234" loc="232">σπερμολόγων τε γένη</TextUnit>
    <TextUnit id="235" loc="233">ταχὺ πετόμενα, μαλθακὴν ἱέντα γῆρυν:</TextUnit>
    <TextUnit id="236" loc="234">ὅσα τ' ἐν ἄλοκι θαμὰ</TextUnit>
    <TextUnit id="237" loc="235">βῶλον ἀμφιτιττυβίζεθ' ὧδε λεπτὸν</TextUnit>
    <TextUnit id="238" loc="236">ἡδομένᾳ φωνᾷ:</TextUnit>
    <TextUnit id="239" loc="237">τιὸ τιὸ τιὸ τιὸ τιὸ τιὸ τιὸ τιό.</TextUnit>
    <TextUnit id="240" loc="238">ὅσα θ' ὑμῶν κατὰ κήπους ἐπὶ κισσοῦ</TextUnit>
    <TextUnit id="241" loc="239">κλάδεσι νομὸν ἔχει,</TextUnit>
    <TextUnit id="242" loc="240">τά τε κατ' ὄρεα τά τε κοτινοτράγα τά τε κομαροφάγα,</TextUnit>
    <TextUnit id="243" loc="241">ἀνύσατε πετόμενα πρὸς ἐμὰν αὐδάν:</TextUnit>
    <TextUnit id="244" loc="242">τριοτὸ τριοτὸ τοτοβρίξ:</TextUnit>
    <TextUnit id="245" loc="243">οἵ θ' ἑλείας παρ' αὐλῶνας ὀξυστόμους</TextUnit>
    <TextUnit id="246" loc="245">ἐμπίδας κάπτεθ', ὅσα τ' εὐδρόσους γῆς τόπους</TextUnit>
    <TextUnit id="247" loc="246">ἔχετε λειμῶνά τ' ἐρόεντα Μαραθῶνος, ὄρνις</TextUnit>
    <TextUnit id="248" loc="247">πτερυγοποίκιλός τ' ἀτταγᾶς ἀτταγᾶς.</TextUnit>
    <TextUnit id="249" loc="250">ὧν τ' ἐπὶ πόντιον οἶδμα θαλάσσης</TextUnit>
    <TextUnit id="250" loc="251">φῦλα μετ' ἀλκυόνεσσι ποτῆται,</TextUnit>
    <TextUnit id="251" loc="252">δεῦρ' ἴτε πευσόμενοι τὰ νεώτερα,</TextUnit>
    <TextUnit id="252" loc="253">πάντα γὰρ ἐνθάδε φῦλ' ἀθροί̈ζομεν</TextUnit>
    <TextUnit id="253" loc="254">οἰωνῶν ταναοδείρων.</TextUnit>
    <TextUnit id="254" loc="255">ἥκει γὰρ τις δριμὺς πρέσβυς</TextUnit>
    <TextUnit id="255" loc="256">καινὸς γνώμην</TextUnit>
    <TextUnit id="256" loc="257">καινῶν τ' ἔργων ἐγχειρητής.</TextUnit>
    <TextUnit id="257" loc="258">ἀλλ' ἴτ' ἐς λόγους ἅπαντα,</TextUnit>
    <TextUnit id="258" loc="259">δεῦρο δεῦρο δεῦρο δεῦρο.</TextUnit>
    <TextUnit id="259" loc="260">τοροτοροτοροτοροτίξ.</TextUnit>
    <TextUnit id="260" loc="261">κικκαβαῦ κικκαβαῦ.</TextUnit>
    <TextUnit id="261" loc="262">τοροτοροτοροτορολιλιλίξ.</TextUnit>
    <TextUnit id="262" loc="263">ὁρᾷς τιν' ὄρνιν;   μὰ τὸν ̓Απόλλω 'γὼ μὲν οὔ:</TextUnit>
    <TextUnit id="263" loc="264">καίτοι κέχηνά γ' ἐς τὸν οὐρανὸν βλέπων.</TextUnit>
    <TextUnit id="264" loc="265">ἄλλως ἄρ' οὕποψ, ὡς ἔοικ', ἐς τὴν λόχμην</TextUnit>
    <TextUnit id="265" loc="266">ἐσβὰς ἐπῷζε χαραδριὸν μιμούμενος.</TextUnit>
    <TextUnit id="266" loc="267">τοροτὶξ τοροτίξ.</TextUnit>
    <TextUnit id="267" loc="268">ὦγάθ' ἀλλ' εἶς οὑτοσὶ καὶ δή τις ὄρνις ἔρχεται.</TextUnit>
    <TextUnit id="268" loc="269">νὴ Δί' ὄρνις δῆτα. τίς ποτ' ἐστίν; οὐ δήπου ταὧς;</TextUnit>
    <TextUnit id="269" loc="270">οὗτος αὐτὸς νῷν φράσει: τίς ἐστιν ὄρνις οὑτοσί;</TextUnit>
    <TextUnit id="270" loc="271">οὗτος οὐ τῶν ἠθάδων τῶνδ' ὧν ὁρᾶθ' ὑμεῖς ἀεί,</TextUnit>
    <TextUnit id="271" loc="272">ἀλλὰ λιμναῖος.   βαβαὶ καλός γε καὶ φοινικιοῦς.</TextUnit>
    <TextUnit id="272" loc="273">εἰκότως γε: καὶ γὰρ ὄνομ' αὐτῷ 'στὶ φοινικόπτερος.</TextUnit>
    <TextUnit id="273" loc="274">οὗτος ὦ σέ τοι.   τί βωστρεῖς;   ἕτερος ὄρνις οὑτοσί.</TextUnit>
    <TextUnit id="274" loc="275">νὴ Δί' ἕτερος δῆτα χοὖτος ἔξεδρον χρόαν ἔχων.</TextUnit>
    <TextUnit id="275" loc="276">τίς ποτ' ἔσθ' ὁ μουσόμαντις ἄτοπος ὄρνις ὀρειβάτης;</TextUnit>
    <TextUnit id="276" loc="277">ὄνομα τούτῳ Μῆδός ἐστο.   Μῆδος; ὦναξ ̔Ηράκλεις:</TextUnit>
    <TextUnit id="277" loc="278">εἶτα πῶς ἄνευ καμήλου Μῆδος ὤν εἰσέπτετο;</TextUnit>
    <TextUnit id="278" loc="279">ἕτερος αὖ λόφον κατειληφώς τις ὄρνις οὑτοσί.</TextUnit>
    <TextUnit id="279" loc="280">τί τὸ τέρας τουτί ποτ' ἐστίν; οὐ σὺ μόνος ἄρ' ἦσθ' ἔποψ,</TextUnit>
    <TextUnit id="280" loc="280">ἀλλὰ χοὖτος ἕτερος;   οὑτοσὶ μέν ἐστι Φιλοκλέους</TextUnit>
    <TextUnit id="281" loc="281">ἐξ ἔποπος, ἐγὼ δὲ τούτου πάππος, ὥσπερ εἰ λέγοις</TextUnit>
    <TextUnit id="282" loc="282">̔Ιππόνικος Καλλίου κἀξ ̔Ιππονίκου Καλλίας.</TextUnit>
    <TextUnit id="283" loc="283">Καλλίας ἄρ' οὗτος οὕρνις ἐστίν: ὡς πτερορρυεῖ.</TextUnit>
    <TextUnit id="284" loc="285">ἅτε γὰρ ὢν γενναῖος ὑπό τε συκοφαντῶν τίλλεται,</TextUnit>
    <TextUnit id="285" loc="286">αἵ τε θήλειαι προσεκτίλλουσιν αὐτοῦ τὰ πτερά.</TextUnit>
    <TextUnit id="286" loc="287">ὦ Πόσειδον ἕτερος αὖ τις βαπτὸς ὄρνις οὑτοσί.</TextUnit>
    <TextUnit id="287" loc="288">τίς ὀνομάξεταί ποθ' οὗτος;   οὑτοσὶ κατωφαγᾶς.</TextUnit>
    <TextUnit id="288" loc="289">ἔστι γὰρ κατωφαγᾶς τις ἄλλος ἢ Κλεώνυμος;</TextUnit>
    <TextUnit id="289" loc="290">πῶς ἂν οὖν Κλεώνυμός γ' ὢν οὐκ ἀπέβαλε τὸν λόφον;</TextUnit>
    <TextUnit id="290" loc="291">ἀλλὰ μέντοι τίς ποθ' ἡ λόφωσις ἡ τῶν ὀρνέων;</TextUnit>
    <TextUnit id="291" loc="292">ἦ 'πὶ τὸν δίαυλον ἦλθον;   ὥσπερ οἱ Κᾶρες μὲν οὖν</TextUnit>
    <TextUnit id="292" loc="293">ἐπὶ λόφων οἰκοῦσιν ὦγάθ' ἀσφαλείας οὔνεκα.</TextUnit>
    <TextUnit id="293" loc="294">ὦ Πόσειδον οὐχ ὁρᾷς ὅσον συνείλεκται κακὸν</TextUnit>
    <TextUnit id="294" loc="295">ὀρνέων;   ὦναξ ̓́Απολλον τοῦ νέφους. ἰοὺ ἰού,</TextUnit>
    <TextUnit id="295" loc="296">οὐδ' ἰδεῖν ἔτ' ἔσθ' ὑπ' αὐτῶν πετομένων τὴν εἴσοδον.</TextUnit>
    <TextUnit id="296" loc="297">οὑτοσὶ πέρδιξ, ἐκεινοσί γε νὴ Δί' ἀτταγᾶς,</TextUnit>
    <TextUnit id="297" loc="298">οὑτοσὶ δὲ πηνέλοψ, ἐκεινηὶ δέ γ' ἀλκυών.</TextUnit>
    <TextUnit id="298" loc="299">τίς γάρ ἐσθ' οὕπισθεν αὐτῆς;   ὅστις ἐστί; κειρύλος.</TextUnit>
    <TextUnit id="299" loc="300">κειρύλος γάρ ἐστιν ὄρνις;   οὐ γάρ ἐστι Σποργίλος;</TextUnit>
    <TextUnit id="300" loc="301">χαὐτηί γε γλαῦξ.   τί φῄς; τίς γλαῦκ' ̓Αθήναζ' ἤγαγεν;</TextUnit>
    <TextUnit id="301" loc="302">κίττα τρυγὼν κορυδὸς ἐλεᾶς ὑποθυμὶς περιστερὰ</TextUnit>
    <TextUnit id="302" loc="303">νέρτος ἱέραξ φάττα κόκκυξ ἐρυθρόπους κεβλήπυρις</TextUnit>
    <TextUnit id="303" loc="304">πορφυρὶς κερχνῂς κολυμβὶς ἀμπελὶς φήην δρύοψ.</TextUnit>
    <TextUnit id="304" loc="305">ἰοὺ ἰοὺ τῶν ὀρνέων, ἰοὺ ἰοὺ τῶν κοψίχων:</TextUnit>
    <TextUnit id="305" loc="306">οἶα πιππίζουσι καὶ τρέχουσι διακεκραγότες.</TextUnit>
    <TextUnit id="306" loc="307">ἆρ' ἀπειλοῦσίν γε νῷν; οἴμοι, κεχήνασίν γέ τοι</TextUnit>
    <TextUnit id="307" loc="308">καὶ βλέπουσιν ἐς σὲ κἀμέ.    τοῦτο μὲν κἀμοὶ δοκεῖ.</TextUnit>
    <TextUnit id="308" loc="310">ποποποποποποποποποποῖ ποῦ μ' ἄρ' ὃς</TextUnit>
    <TextUnit id="309" loc="311">ἐκάλεσε; τίνα τόπον ἄρα ποτὲ νέμεται;</TextUnit>
    <TextUnit id="310" loc="312">οὑτοσὶ πάλαι πάρειμι κοὐκ ἀποστατῶ φίλων.</TextUnit>
    <TextUnit id="311" loc="313">τί τί τί τί τί τί τί τί: τίνα λόγον ἄρα ποτὲ</TextUnit>
    <TextUnit id="312" loc="315">πρὸς ἐμὲ φίλον ἔχων;</TextUnit>
    <TextUnit id="313" loc="316">κοινὸν ἀσφαλῆ δίκαιον ἡδὺν ὠφελήσιμον.</TextUnit>
    <TextUnit id="314" loc="317">ἄνδρε γὰρ λεπτὼ λογιστὰ δεῦρ' ἀφῖχθον ὡς ἐμέ.</TextUnit>
    <TextUnit id="315" loc="318">ποῦ; πᾷ; πῶς φῄς;</TextUnit>
    <TextUnit id="316" loc="320">φήμ' ἀπ' ἀνθρώπων ἀφῖχθαι δεῦρο πρεσβύτα δύο:</TextUnit>
    <TextUnit id="317" loc="321">ἥκετον δ' ἔχοντε πρέμνον πράγματος πελωρίου.</TextUnit>
    <TextUnit id="318" loc="322">ὦ μέγιστον ἐξαμαρτὼν ἐξ ὅτου 'τράφην ἐγώ,</TextUnit>
    <TextUnit id="319" loc="323">πῶς λέγεις;   μήπω φοβηθῇς τὸν λόγον.   τί μ' ἠργάσω;</TextUnit>
    <TextUnit id="320" loc="324">ἄνδρ' ἐδεξάμην ἐραστὰ τῆσδε τῆς ξυνουσίας.</TextUnit>
    <TextUnit id="321" loc="325">καὶ δέδρακας τοῦτο τοὔργον;   καὶ δεδρακώς γ' ἥδομαι.</TextUnit>
    <TextUnit id="322" loc="326">κἀστὸν ἤδη που παρ' ἡμῖν;   εἰ παρ' ὑμῖν εἴμ' ἐγώ.</TextUnit>
    <TextUnit id="323" loc="327">ἔα ἔα,</TextUnit>
    <TextUnit id="324" loc="328">προδεδόμεθ' ἀνόσιά τ' ἐπάθομεν:</TextUnit>
    <TextUnit id="325" loc="329">ὃς γὰρ φίλος ἦν ὁμότροφά θ' ἡμῖν</TextUnit>
    <TextUnit id="326" loc="330">ἐνέμετο πεδία παρ' ἡμῖν,</TextUnit>
    <TextUnit id="327" loc="331">παρέβη μὲν θεσμοὺς ἀρχαίους,</TextUnit>
    <TextUnit id="328" loc="332">παρέβη δ' ὅρκους ὀρνίθων:</TextUnit>
    <TextUnit id="329" loc="333">ἐς δὲ δόλον ἐκάλεσε, παρέβαλέ τ' ἐμὲ παρὰ</TextUnit>
    <TextUnit id="330" loc="334">γένος ἀνόσιον, ὅπερ ἐξότ' ἐγένετ' ἐπ' ἐμοὶ</TextUnit>
    <TextUnit id="331" loc="335">πολέμιον ἐτράφη.</TextUnit>
    <TextUnit id="332" loc="336">ἀλλὰ πρὸς τοῦτον μὲν ἡμῖν ἐστιν ὕστερος λόγος:</TextUnit>
    <TextUnit id="333" loc="337">τὼ δὲ πρεσβύτα δοκεῖ μοι τώδε δοῦναι τὴν δίκην</TextUnit>
    <TextUnit id="334" loc="338">διαφορηθῆναί θ' ὑφ' ἡμῶν.  ὡς ἀπωλόμεσθ' ἄρα.</TextUnit>
    <TextUnit id="335" loc="339">αἴτιος μέντοι σὺ νῷν εἶ τῶν κακῶν τούτων μόνος.</TextUnit>
    <TextUnit id="336" loc="340">ἐπὶ τί γάρ μ' ἐκεῖθεν ἦγες;  ἵν' ἀκολουθοίης ἐμοί.</TextUnit>
    <TextUnit id="337" loc="341">ἵνα μὲν οὖν κλάοιμι μεγάλα.  τοῦτο μὲν ληρεῖς ἔχων</TextUnit>
    <TextUnit id="338" loc="342">κάρτα: πῶς κλαύσει γάρ, ἢν ἅπαξ γε τὠφθαλμὼ 'κκοπῇς;</TextUnit>
    <TextUnit id="339" loc="343">ἰὼ ἰώ,</TextUnit>
    <TextUnit id="340" loc="344">ἔπαγ' ἔπιθ' ἐπίφερε πολέμιον</TextUnit>
    <TextUnit id="341" loc="345">ὁρμὰν φονίαν, πτέρυγά τε παντᾷ</TextUnit>
    <TextUnit id="342" loc="346">ἐπίβαλε περί τε κύκλωσαι:</TextUnit>
    <TextUnit id="343" loc="347">ὡς δεῖ τώδ' οἰμώζειν ἄμφω</TextUnit>
    <TextUnit id="344" loc="348">καὶ δοῦναι ῥύγχει φορβάν.</TextUnit>
    <TextUnit id="345" loc="349">οὔτε γὰρ ὄρος σκιερὸν οὔτε νέφος αἰθέριον</TextUnit>
    <TextUnit id="346" loc="350">οὔτε πολιὸν πέλαγος ἔστιν ὅ τι δέξεται</TextUnit>
    <TextUnit id="347" loc="351">τώδ' ἀποφυγόντε με.</TextUnit>
    <TextUnit id="348" loc="352">ἀλλὰ μὴ μέλλωμεν ἤδη τώδε τίλλειν καὶ δάκνειν.</TextUnit>
    <TextUnit id="349" loc="353">ποῦ 'σθ' ὁ ταξίαρχος; ἐπαγέτω τὸ δεξιὸν κέρας.</TextUnit>
    <TextUnit id="350" loc="354">τοῦτ' ἐκεῖνο: ποῖφύγω δύστηνος;  οὗτος οὐ μενεῖς;</TextUnit>
    <TextUnit id="351" loc="355">ἵν' ὑπὸ τούτων διαφορηθῶ;  πῶς γὰρ ἂν τούτους δοκεῖς</TextUnit>
    <TextUnit id="352" loc="356">ἐκφυγεῖν;  οὐκ οἶδ' ὅπως ἄν.  ἀλλ' ἐγώ τοί σοι λέγω,</TextUnit>
    <TextUnit id="353" loc="357">ὅτι μένοντε δεῖ μάχεσθαι λαμβάνειν τε τῶν χυτρῶν.</TextUnit>
    <TextUnit id="354" loc="358">τί δὲ χύτρα νώ γ' ὠφελήσει;  γλαῦξ μὲν οὐ πρόσεισι νῷν.</TextUnit>
    <TextUnit id="355" loc="359">τοῖς δὲ γαμψώνυξι τοισδί;  τὸν ὀβελίσκον ἁρπάσας</TextUnit>
    <TextUnit id="356" loc="360">εἶτα κατάπηξον πρὸ σαυτοῦ.  τοῖσι δ' ὀφθαλμοῖσι τί;</TextUnit>
    <TextUnit id="357" loc="361">ὀξύβαφον ἐντευθενὶ προσδοῦ λαβὼν ἢ τρύβλιον.</TextUnit>
    <TextUnit id="358" loc="362">ὦ σοφώτατ', εὖ γ' ἀνηῦρες αὐτὸ καὶ στρατηγικῶς:</TextUnit>
    <TextUnit id="359" loc="363">ὑπερακοντίζεις σύ γ' ἤδη Νικίαν ταῖς μηχαναῖς.</TextUnit>
    <TextUnit id="360" loc="364">ἐλελελεῦ χώρει κάθες τὸ ῥύγχος: οὐ μέλλειν ἐχρῆν.</TextUnit>
    <TextUnit id="361" loc="365">ἕλκε τίλλε παῖε δεῖρε, κόπτε πρώτην τὴν χύτραν.</TextUnit>
    <TextUnit id="362" loc="366">εἰπέ μοι τί μέλλετ' ὦ πάντων κάκιστα θηρίων</TextUnit>
    <TextUnit id="363" loc="367">ἀπολέσαι παθόντες οὐδὲν ἄνδρε καὶ διασπάσαι</TextUnit>
    <TextUnit id="364" loc="368">τῆς ἐμῆς γυναικὸς ὄντε ξυγγενεῖ καὶ φυλέτα;</TextUnit>
    <TextUnit id="365" loc="369">φεισόμεσθα γάρ τι τῶνδε μᾶλλον ἡμεῖς ἢ λύκων;</TextUnit>
    <TextUnit id="366" loc="370">ἢ τίνας τεισαίμεθ' ἄλλους τῶνδ' ἂν ἐχθίους ἔτι;</TextUnit>
    <TextUnit id="367" loc="371">εἰ δὲ τὴν φύσιν μὲν ἐχθροὶ τὸν δὲ νοῦν εἰσιν φίλοι,</TextUnit>
    <TextUnit id="368" loc="372">καὶ διδάξοντές τι δεῦρ' ἥκουσιν ὑμᾶς χρήσιμον;</TextUnit>
    <TextUnit id="369" loc="373">πῶς δ' ἂν οἵδ' ἡμᾶς τι χρήσιμον διδάξειάν ποτε</TextUnit>
    <TextUnit id="370" loc="374">ἢ φράσειαν, ὄντες ἐχθροὶ τοῖσι πάπποις τοῖς ἐμοῖς;</TextUnit>
    <TextUnit id="371" loc="375">ἀλλ' ἀπ' ἐχθρῶν δῆτα πολλὰ μανθάνουσιν οἱ σοφοί.</TextUnit>
    <TextUnit id="372" loc="376">ἡ γὰρ εὐλάβεια σῴζει πάντα. παρὰ μὲν οὖν φίλου</TextUnit>
    <TextUnit id="373" loc="377">οὐ μάθοις ἂν τοῦθ', ὁ δ' ἐχθρὸς εὐθὺς ἐξηνάγκασεν.</TextUnit>
    <TextUnit id="374" loc="378">αὐτίχ' αἱ πόλεις παρ' ἀνδρῶν γ' ἔμαθον ἐχθρῶν κοὐ φίλων</TextUnit>
    <TextUnit id="375" loc="379">ἐκπονεῖν θ' ὑψηλὰ τείχη ναῦς τε κεκτῆσθαι μακράς:</TextUnit>
    <TextUnit id="376" loc="380">τὸ δὲ μάθημα τοῦτο σῴζει παῖδας οἶκον χρήματα.</TextUnit>
    <TextUnit id="377" loc="381">ἔστι μὲν λόγων ἀκοῦσαι πρῶτον, ὡς ἡμῖν δοκεῖ,</TextUnit>
    <TextUnit id="378" loc="382">χρήσιμον: μάθοι γὰρ ἄν τις κἀπὸ τῶν ἐχθρῶν σοφόν.</TextUnit>
    <TextUnit id="379" loc="383">οἵδε τῆς ὀργῆς χαλᾶν εἴξασιν. ἄναγ' ἐπὶ σκέλος.</TextUnit>
    <TextUnit id="380" loc="384">καὶ δίκαιόν γ' ἐστὶ κἀμοὶ δεῖ νέμειν ὑμᾶς χάριν.</TextUnit>
    <TextUnit id="381" loc="385">ἀλλὰ μὴν οὐδ' ἄλλο σοί πω πρᾶγμ' ἐνηντιώμεθα.</TextUnit>
    <TextUnit id="382" loc="386">μᾶλλον εἰρήνην ἄγουσι νὴ Δί', ὥστε τὴν χύτραν</TextUnit>
    <TextUnit id="383" loc="387">τώ τε τρυβλίω καθίει:</TextUnit>
    <TextUnit id="384" loc="388">καὶ τὸ δόρυ χρή, τὸν ὀβελίσκον,</TextUnit>
    <TextUnit id="385" loc="389">περιπατεῖν ἔχοντας ἡμᾶς</TextUnit>
    <TextUnit id="386" loc="390">τῶν ὅπλων ἐντός, παρ' αὐτὴν</TextUnit>
    <TextUnit id="387" loc="391">τὴν χύτραν ἄκραν ὁρῶντας</TextUnit>
    <TextUnit id="388" loc="392">ἐγγύς: ὡς οὐ φευκτέον νῷν.</TextUnit>
    <TextUnit id="389" loc="393">ἐτεὸν ἢν δ' ἄρ' ἀποθάνωμεν,</TextUnit>
    <TextUnit id="390" loc="394">κατορυχθησόμεσθα ποῦ γῆς;</TextUnit>
    <TextUnit id="391" loc="395">ὁ Κεραμεικὸς δέξεται νώ.</TextUnit>
    <TextUnit id="392" loc="396">δημοσίᾳ γὰρ ἵνα ταφῶμεν,</TextUnit>
    <TextUnit id="393" loc="397">φήσομεν πρὸς τοὺς στρατηγοὺς</TextUnit>
    <TextUnit id="394" loc="398">μαχομένω τοῖς πολεμίοισιν</TextUnit>
    <TextUnit id="395" loc="399">ἀποθανεῖν ἐν ̓Ορνεαῖς.</TextUnit>
    <TextUnit id="396" loc="400">ἄναγ' ἐς τάξιν πάλιν ἐς ταὐτόν,</TextUnit>
    <TextUnit id="397" loc="401">καὶ τὸν θυμὸν κατάθου κύψας</TextUnit>
    <TextUnit id="398" loc="402">παρὰ τὴν ὀργὴν ὥσπερ ὁπλίτης:</TextUnit>
    <TextUnit id="399" loc="403">κἀναπυθώμεθα τούσδε τίνες ποτὲ</TextUnit>
    <TextUnit id="400" loc="404">καὶ πόθεν ἔμολον</TextUnit>
    <TextUnit id="401" loc="405">† ἐπὶ τίνα τ' ἐπίνοιαν. †</TextUnit>
    <TextUnit id="402" loc="406">ἰὼ ἔποψ σέ τοι καλῶ.</TextUnit>
    <TextUnit id="403" loc="407">καλεῖς δὲ τοῦ κλύειν θέλων;</TextUnit>
    <TextUnit id="404" loc="408">τίνες ποθ' οἵδε καὶ πόθεν;</TextUnit>
    <TextUnit id="405" loc="409">ξείνω σοφῆς ἀφ' ̔Ελλάδος.</TextUnit>
    <TextUnit id="406" loc="410">τύχη δὲ ποία κομίζει</TextUnit>
    <TextUnit id="407" loc="411">ποτ' αὐτὼ πρὸς ὄρνιθας</TextUnit>
    <TextUnit id="408" loc="412">ἐλθεῖν;   ἔρως</TextUnit>
    <TextUnit id="409" loc="413">βίου διαίτης τε καὶ</TextUnit>
    <TextUnit id="410" loc="414">σοῦ ξυνοικεῖν τέ σοι</TextUnit>
    <TextUnit id="411" loc="415">καὶ ξυνεῖναι τὸ πᾶν.</TextUnit>
    <TextUnit id="412" loc="416">τί φῄς;</TextUnit>
    <TextUnit id="413" loc="417">λέγουσι δὴ τίνας λόγους;</TextUnit>
    <TextUnit id="414" loc="418">ἄπιστα καὶ πέρα κλύειν.</TextUnit>
    <TextUnit id="415" loc="419">ὁρᾷ τι κέρδος ἐνθάδ' ἄξιον</TextUnit>
    <TextUnit id="416" loc="420">μονῆς, ὅτῳ πέποιθ'</TextUnit>
    <TextUnit id="417" loc="421">ἐμοὶ ξυνὼν</TextUnit>
    <TextUnit id="418" loc="420">κρατεῖν ἂν ἢ τὸν ἐχθρὸν ἢ</TextUnit>
    <TextUnit id="419" loc="421">φίλοισιν ὠφελεῖν ἔχειν;</TextUnit>
    <TextUnit id="420" loc="422">λέγει μέγαν τιν' ὄλβον οὔτε</TextUnit>
    <TextUnit id="421" loc="423">λεκτὸν οὔτε πιστόν: ὡς</TextUnit>
    <TextUnit id="422" loc="424">σὰ γὰρ τὰ πάντα ταῦτα καὶ</TextUnit>
    <TextUnit id="423" loc="425">τὸ τῇδε καὶ τὸ κεῖσε καὶ</TextUnit>
    <TextUnit id="424" loc="426">τὸ δεῦρο προσβιβᾷ λέγων.</TextUnit>
    <TextUnit id="425" loc="427">πότερα μαινόμενος;</TextUnit>
    <TextUnit id="426" loc="428">ἄφατον ὡς φρόνιμος.</TextUnit>
    <TextUnit id="427" loc="429">ἔνι σοφόν τι φρενί;</TextUnit>
    <TextUnit id="428" loc="430">πυκνότατον κίναδος,</TextUnit>
    <TextUnit id="429" loc="431">σόφισμα κύρμα τρῖμμα παιπάλημ' ὅλον.</TextUnit>
    <TextUnit id="430" loc="432">λέγειν λέγειν κέλευέ μοι.</TextUnit>
    <TextUnit id="431" loc="433">κλύων γὰρ ὧν σύ μοι λέγεις</TextUnit>
    <TextUnit id="432" loc="434">λόγων ἀνεπτέρωμαι.</TextUnit>
    <TextUnit id="433" loc="435">ἄγε δὴ σὺ καὶ σὺ τὴν πανοπλίαν μὲν πάλιν</TextUnit>
    <TextUnit id="434" loc="436">ταύτην λαβόντε κρεμάσατον τύχἀγαθῇ</TextUnit>
    <TextUnit id="435" loc="437">ἐς τὸν ἰπνὸν εἴσω πλησίον τοὐπιστάτου:</TextUnit>
    <TextUnit id="436" loc="438">σὺ δὲ τούσδ' ἐφ' οἷσπερ τοῖς λόγοις συνέλεξ' ἐγὼ</TextUnit>
    <TextUnit id="437" loc="439">φράσον, δίδαξον.   μὰ τὸν ̓Απόλλω 'γὼ μὲν οὔ,</TextUnit>
    <TextUnit id="438" loc="440">ἢν μὴ διάθωνταί γ' οἵδε διαθήκην ἐμοὶ</TextUnit>
    <TextUnit id="439" loc="441">ἥνπερ ὁ πίθηκος τῇ γυναικὶ διέθετο,</TextUnit>
    <TextUnit id="440" loc="442">ὁ μαχαιροποιός, μήτε δάκνειν τούτους ἐμὲ</TextUnit>
    <TextUnit id="441" loc="443">μήτ' ὀρχίπεδ' ἕλκειν μήτ' ὀρύττειν —   οὔτι που</TextUnit>
    <TextUnit id="442" loc="444">τόν —; οὐδαμῶς.   οὔκ, ἀλλὰ τὠφθαλμὼ λέγω.</TextUnit>
    <TextUnit id="443" loc="445">διατίθεμαι 'γώ.   κατόμοσόν νυν ταῦτά μοι.</TextUnit>
    <TextUnit id="444" loc="445">ὄμνυμ' ἐπὶ τούτοις, πᾶσι νικᾶν τοῖς κριταῖς</TextUnit>
    <TextUnit id="445" loc="446">καὶ τοῖς θεαταῖς πᾶσιν.   ἔσται ταυταγί.</TextUnit>
    <TextUnit id="446" loc="447">εἰ δὲ παραβαίην, ἑνὶ κριτῇ νικᾶν μόνον.</TextUnit>
    <TextUnit id="447" loc="448">ἀκούετε λεῴ: τοὺς ὁπλίτας νυνμενὶ</TextUnit>
    <TextUnit id="448" loc="449">ἀνελομένους θὤπλ' ἀπιέναι πάλιν οἴκαδε,</TextUnit>
    <TextUnit id="449" loc="450">σκοπεῖν δ' ὅ τι ἂν προγράφωμεν ἐν τοῖς πινακίοις.</TextUnit>
    <TextUnit id="450" loc="451">δολερὸν μὲν ἀεὶ κατὰ πάντα δὴ τρόπον</TextUnit>
    <TextUnit id="451" loc="452">πέφυκεν ἄνθρωπος: σὺ δ' ὅμως λέγε μοι.</TextUnit>
    <TextUnit id="452" loc="453">τάχα γὰρ τύχοις ἂν</TextUnit>
    <TextUnit id="453" loc="454">χρηστὸν ἐξειπὼν ὅ τι μοι παρορᾷς, ἢ</TextUnit>
    <TextUnit id="454" loc="455">δύναμίν τινα μείζω</TextUnit>
    <TextUnit id="455" loc="456">παραλειπομένην ὑπ' ἐμῆς φρενὸς ἀξυνέτου:</TextUnit>
    <TextUnit id="456" loc="457">σὺ δὲ τοῦθ' οὑρᾷς λέγ' ἐς κοινόν.</TextUnit>
    <TextUnit id="457" loc="458">ὃ γὰρ ἂν σὺ τύχῃς μοι</TextUnit>
    <TextUnit id="458" loc="459">ἀγαθὸν πορίσας, τοῦτο κοινὸν ἔσται.</TextUnit>
    <TextUnit id="459" loc="460">ἀλλ' ἐφ' ὅτῳπερ πράγματι τὴν σὴν ἥκεις γνώμην ἀναπείσας,</TextUnit>
    <TextUnit id="460" loc="461">λέγε θαρρήσας: ὡς τὰς σπονδὰς οὐ μὴ πρότεροι παραβῶμεν.</TextUnit>
    <TextUnit id="461" loc="462">καὶ μὴν ὀργῶ νὴ τὸν Δία καὶ προπεφύραται λόγος εἷς μοι,</TextUnit>
    <TextUnit id="462" loc="463">ὃν διαμάττειν οὐ κωλύει: φέρε παῖ στέφανον: καταχεῖσθαι</TextUnit>
    <TextUnit id="463" loc="464">κατὰ χειρὸς ὕδωρ φερέτω ταχύ τις.  δειπνήσειν μέλλομεν; ἢ τί;</TextUnit>
    <TextUnit id="464" loc="465">μὰ Δί' ἀλλὰ λέγειν ζητῶ τι πάλαι μέγα καὶ λαρινὸν ἔπος τι,</TextUnit>
    <TextUnit id="465" loc="466">ὅ το τὴν τούτων θραύσει ψυχήν: οὕτως ὑμῶν ὑπεραλγῶ,</TextUnit>
    <TextUnit id="466" loc="467">οἵτινες ὄντες πρότερον βασιλῆς —  ἡμεῖς βασιλῆς; τίνος;  ὑμεῖς</TextUnit>
    <TextUnit id="467" loc="468">πάντων ὁπός' ἔστιν, ἐμοῦ πρῶτον, τουδί, καὶ τοῦ Διὸς αὐτοῦ,</TextUnit>
    <TextUnit id="468" loc="469">ἀρχαιότεροι πρότεροί τε Κρόνου καὶ Τιτάνων ἐγένεσθε,</TextUnit>
    <TextUnit id="469" loc="470">καὶ γῆς.  καὶ γῆς;  νὴ τὸν ̓Απόλλω.</TextUnit>
    <TextUnit id="470" loc="470">τουτὶ μὰ Δί' οὐκ ἐπεπύσμην.</TextUnit>
    <TextUnit id="471" loc="471">ἀμαθὴς γὰρ ἔφυς κοὐ πολυπράγμων, οὐδ' Αἴσωπον πεπάτηκας,</TextUnit>
    <TextUnit id="472" loc="472">ὃς ἔφασκε λέγων κορυδὸν πάντων πρώτην ὄρνιθα γενέσθαι,</TextUnit>
    <TextUnit id="473" loc="473">προτέραν τῆς γῆς, κἄπειτα νόσῳ τὸν πατέρ' αὐτῆς ἀποθνῄσκειν:</TextUnit>
    <TextUnit id="474" loc="474">γῆν δ' οὐκ εἶναι, τὸν δὲ προκεῖσθαι πεμπταῖον: τὴν δ' ἀποροῦσαν</TextUnit>
    <TextUnit id="475" loc="475">ὑπ' ἀμηχανίας τὸν πατέρ' αὑτῆς ἐν τῇ κεφαλῇ κατορύξαι.</TextUnit>
    <TextUnit id="476" loc="476">ὁ πατὴρ ἄρα τῆς κορυδοῦ νυνὶ κεῖται τεθνεὼς Κεφαλῆσιν.</TextUnit>
    <TextUnit id="477" loc="477">οὔκουν δῆτ' εἰ πρότεροι μὲν γῆς πρότεροι δὲ θεῶν ἐγένοντο,</TextUnit>
    <TextUnit id="478" loc="478">ὡς πρεσβυτάτων αὐτῶν ὄντῶν ὀρθῶς ἐσθ' ἡ βασιλεία;</TextUnit>
    <TextUnit id="479" loc="479">νὴ τὸν ̓Απόλλω: πάνυ τοίνυν χρὴ ῥύγχος βόσκειν σε τὸ λοιπόν:</TextUnit>
    <TextUnit id="480" loc="480">οὐκ ἀποδώσει ταχέως ὁ Ζεὺς τὸ σκῆπτρον τῷ δρυκολάπτῃ.</TextUnit>
    <TextUnit id="481" loc="481">ὡς δ' οὐχὶ θεοὶ τοίνυν ἦρχον τῶν ἀνθρώπων τὸ παλαιόν,</TextUnit>
    <TextUnit id="482" loc="482">ἀλλ' ὄρνιθες, κἀβασίλευον, πόλλ' ἐστὶ τεκμήρια τούτων.</TextUnit>
    <TextUnit id="483" loc="483">αὐτίκα δ' ὑμῖν πρῶτ' ἐπιδείξω τὸν ἀλεκτρυόν', ὡς ἐτυράννει</TextUnit>
    <TextUnit id="484" loc="484">ἦρχέ τε Περσῶν πρῶτον πάντων Δαρείου καὶ Μεγαβάζου,</TextUnit>
    <TextUnit id="485" loc="485">ὥστε καλεῖται Περσικὸς ὄρνις ἀπὸ τῆς ἀρχῆς ἔτ' ἐκείνης.</TextUnit>
    <TextUnit id="486" loc="486">διὰ ταῦτ' ἄρ' ἔχων καὶ νῦν ὥσπερ βασιλεὺς ὁ μέγας διαβάσκει</TextUnit>
    <TextUnit id="487" loc="487">ἐπὶ τῆς κεφαλῆς τὴν κυρβασίαν τῶν ὀρνίθων μόνος ὀρθήν.</TextUnit>
    <TextUnit id="488" loc="488">οὕτω δ' ἴσχυσέ τε καὶ μέγας ἦν τότε καὶ πολύς, ὥστ' ἔτι καὶ νῦν</TextUnit>
    <TextUnit id="489" loc="489">ὑπὸ τῆς ῥώμης τῆς τότ' ἐκείνης, ὁπόταν μόνον ὄρθριον ᾄσῃ,</TextUnit>
    <TextUnit id="490" loc="490">ἀναπηδῶσιν πάντες ἐπ' ἔργον χαλκῆς κεραμῆς σκυλοδέψαι</TextUnit>
    <TextUnit id="491" loc="491">σκυτῆς βαλανῆς ἀλφιταμοιβοὶ τορνευτολυρασπιδοπηγοί:</TextUnit>
    <TextUnit id="492" loc="492">οἱ δὲ βαδίζους' ὑποδησάμενοι νύκτωρ.  ἐμὲ τοῦτό γ' ἐρώτα.</TextUnit>
    <TextUnit id="493" loc="493">χλαῖναν γὰρ ἀπώλες' ὁ μοχθηρὸς Φρυγίων ἐρίων διὰ τοῦτον.</TextUnit>
    <TextUnit id="494" loc="494">ἐς δεκάτην γάρ ποτε παιδαρίου κληθεὶς ὑπέπινον ἐν ἄστει,</TextUnit>
    <TextUnit id="495" loc="495">κἄρτι καθηῦδον, καὶ πρὶν δειπνεῖν τοὺς ἄλλους οὗτος ἄρ' ᾖσεν:</TextUnit>
    <TextUnit id="496" loc="496">κἀγὼ νομίσας ὄρθρον ἐχώρουν ̓Αλιμουντάδε, κἄρτι προκύπτω</TextUnit>
    <TextUnit id="497" loc="497">ἔξω τείχους καὶ λωποδύτης παίει ῥοπάλῳ με τὸ νῶτον:</TextUnit>
    <TextUnit id="498" loc="498">κἀγὼ πίπτω μέλλω τε βοᾶν, ὁ δ' ἀπέβλισε θοἰμάτιόν μου.</TextUnit>
    <TextUnit id="499" loc="499">ἰκτῖνος δ' οὖν τῶν ̔Ελλήνων ἦρχεν τότε κἀβασίλευεν.</TextUnit>
    <TextUnit id="500" loc="500">τῶν ̔Ελλήνων;  καὶ κατέδειξέν γ' οὗτος πρῶτος βασιλεύων</TextUnit>
    <TextUnit id="501" loc="501">προκυλινδεῖσθαι τοῖς ἰκτίνοις.  νὴ τὸν Διόνυσον, ἐγὼ γοῦν</TextUnit>
    <TextUnit id="502" loc="502">ἐκυλινδούμην ἰκτῖνον ἰδών: κᾆθ' ὕπτιος ὢν ἀναχάσκων</TextUnit>
    <TextUnit id="503" loc="503">ὀβολὸν κατεβρόχθισα: κᾆτα κενὸν τὸν θύλακον οἴκαδ' ἀφεῖλκον.</TextUnit>
    <TextUnit id="504" loc="504">Αἰγύπτου δ' αὖ καὶ Φοινίκης πάσης κόκκυξ βασιλεὺς ἦν:</TextUnit>
    <TextUnit id="505" loc="505">χὠπόθ' ὁ κόκκυξ εἴποι “κόκκυ,” τότ' ἂν οἱ Φοίνικες ἅπαντες</TextUnit>
    <TextUnit id="506" loc="506">τοὺς πυροὺς ἂν καὶ τὰς κριθὰς ἐν τοῖς πεδίοις ἐθέριζον.</TextUnit>
    <TextUnit id="507" loc="507">τοῦτ' ἄρ' ἐκεῖν' ἦν τοὔπος ἀληθῶς: “κόκκυψωλοὶ πεδίονδε.”</TextUnit>
    <TextUnit id="508" loc="508">ἦρχον δ' οὕτω σφόδρα τὴν ἀρχήν, ὥστ' εἴ τις καὶ βασιλεύοι</TextUnit>
    <TextUnit id="509" loc="509">ἐν ταῖς πόλεσιν τῶν ̔Ελλήνων ̓Αγαμέμνων ἢ Μενέλαος,</TextUnit>
    <TextUnit id="510" loc="510">ἐπὶ τῶν σκήπτρων ἐκάθητ' ὄρνις μετέχων ὅ τι δωροδοκοίη.</TextUnit>
    <TextUnit id="511" loc="511">τουτὶ τοίνυν οὐκ ᾔδη 'γώ: καὶ δῆτά μ' ἐλάμβανε θαῦμα,</TextUnit>
    <TextUnit id="512" loc="512">ὁπότ' ἐξέλθοι Πρίαμός τις ἔχων ὄρνιν ἐν τοῖσι τραγῳδοῖς,</TextUnit>
    <TextUnit id="513" loc="513">ὁ δ' ἄρ' εἱστήκει τὸν Λυσικράτη τηρῶν ὅ τι δωροδοκοίη.</TextUnit>
    <TextUnit id="514" loc="514">ὃ δὲ δεινότατόν γ' ἐστὶν ἁπάντων, ὁ Ζεὺς γὰρ ὁ νῦν βασιλεύων</TextUnit>
    <TextUnit id="515" loc="515">αἰετὸν ὄρνιν ἕστηκεν ἔχων ἐπὶ τῆς κεφαλῆς βασιλεὺς ὤν,</TextUnit>
    <TextUnit id="516" loc="516">ἡ δ' αὖ θυγάτηρ γλαῦχ', ὁ δ' ̓Απόλλων ὥσπερ θεράπων ἱέρακα.</TextUnit>
    <TextUnit id="517" loc="517">νὴ τὴν Δήμητρ' εὖ ταῦτα λέγεις. τίνος οὕνεκα ταῦτ' ἄρ' ἔχουσιν;</TextUnit>
    <TextUnit id="518" loc="518">ἵν' ὅταν θύων τις ἔπειτ' αὐτοῖς ἐς τὴν χεῖρ', ὡς νόμος ἐστίν,</TextUnit>
    <TextUnit id="519" loc="519">τὰ σπλάγχνα διδῷ, τοῦ Διὸς αὐτοὶ πρότεροι τὰ σπλάγχνα λάβωσιν.</TextUnit>
    <TextUnit id="520" loc="520">ὤμνυ τ' οὐδεὶς τότ' ἂν ἀνθρώπων θεόν, ἀλλ' ὄρνιθας ἅπαντες:</TextUnit>
    <TextUnit id="521" loc="521">Λάμπων δ' ὄμνυς' ἔτι καὶ νυνὶ τὸν χῆν', ὅταν ἐξαπατᾷ τι.</TextUnit>
    <TextUnit id="522" loc="522">οὕτως ὑμᾶς πάντες πρότερον μεγάλους ἁγίους τ' ἐνόμιζον,</TextUnit>
    <TextUnit id="523" loc="523">νῦν δ' ἀνδράποδ' ἠλιθίους Μανᾶς:</TextUnit>
    <TextUnit id="524" loc="524">ὥσπερ δ' ἤδη τοὺς μαινομένους</TextUnit>
    <TextUnit id="525" loc="525">βάλλους' ὑμᾶς, κἀν τοῖς ἱεροῖς</TextUnit>
    <TextUnit id="526" loc="526">πᾶς τις ἐφ' ὑμῖν ὀρνιθευτὴς</TextUnit>
    <TextUnit id="527" loc="527">ἵστησι βρόχους παγίδας ῥάβδους</TextUnit>
    <TextUnit id="528" loc="528">ἕρκη νεφέλας δίκτυα πηκτάς:</TextUnit>
    <TextUnit id="529" loc="529">εἶτα λαβόντες πωλοῦς' ἁθρόους:</TextUnit>
    <TextUnit id="530" loc="530">οἱ δ' ὠνοῦνται βλιμάζοντες:</TextUnit>
    <TextUnit id="531" loc="531">κοὐδ' οὖν, εἴπερ ταῦτα δοκεῖ δρᾶν,</TextUnit>
    <TextUnit id="532" loc="532">ὀπτησάμενοι παρέθενθ' ὑμᾶς,</TextUnit>
    <TextUnit id="533" loc="533">ἀλλ' ἐπικνῶσιν τυρὸν ἔλαιον</TextUnit>
    <TextUnit id="534" loc="534">σίλφιον ὄξος καὶ τρίψαντες</TextUnit>
    <TextUnit id="535" loc="535">κατάχυσμ' ἕτερον γλυκὺ καὶ λιπαρόν,</TextUnit>
    <TextUnit id="536" loc="536">κἄπειτα κατεσκέδασαν θερμὸν</TextUnit>
    <TextUnit id="537" loc="537">τοῦτο καθ' ὑμῶν</TextUnit>
    <TextUnit id="538" loc="538">αὐτῶν ὥσπερ κενεβρείων.</TextUnit>
    <TextUnit id="539" loc="539">πολὺ δὴ πολὺ δὴ χαλεπωτάτους λόγους</TextUnit>
    <TextUnit id="540" loc="540">ἤνεγκας ἄνθρωφ'. ὡς ἐδάκρυσά γ' ἐμῶν</TextUnit>
    <TextUnit id="541" loc="541">πατέρων κάκην, οἳ</TextUnit>
    <TextUnit id="542" loc="542">τάσδε τὰς τιμὰς προγόνων παραδόντων</TextUnit>
    <TextUnit id="543" loc="543">ἐπ' ἐμοῦ κατέλυσαν.</TextUnit>
    <TextUnit id="544" loc="544">σὺ δέ μοι κατὰ δαίμονα καί τινα συντυχίαν</TextUnit>
    <TextUnit id="545" loc="545">ἀγαθὴν ἥκεις ἐμοὶ σωτήρ.</TextUnit>
    <TextUnit id="546" loc="546">ἀναθεὶς γὰρ ἐγώ σοι</TextUnit>
    <TextUnit id="547" loc="547">τὰ νεοττία κἀμαυτὸν οἰκήσω.</TextUnit>
    <TextUnit id="548" loc="548">ἀλλ' ὅ τι χρὴ δρᾶν, σὺ δίδασκε παρών: ὡς ζῆν οὐκ ἄξιον ἡμῖν,</TextUnit>
    <TextUnit id="549" loc="549">εἰ μὴ κομιούμεθα παντὶ τρόπῳ τὴν ἡμετέραν βασιλείαν.</TextUnit>
    <TextUnit id="550" loc="550">καὶ δὴ τοίνυν πρῶτα διδάσκω μίαν ὀρνίθων πόλιν εἶναι,</TextUnit>
    <TextUnit id="551" loc="551">κἄπειτα τὸν ἀέρα πάντα κύκλῳ καὶ πᾶν τουτὶ τὸ μεταξὺ</TextUnit>
    <TextUnit id="552" loc="552">περιτειχίζειν μεγάλαις πλίνθοις ὀπταῖς ὥσπερ Βαβυλῶνα.</TextUnit>
    <TextUnit id="553" loc="553">ὦ Κεβριόνη καὶ Πορφυρίων ὡς σμερδαλέον τὸ πόλισμα.</TextUnit>
    <TextUnit id="554" loc="554">κἄπειτ' ἢν τοῦτ' ἐπανεστήκῃ, τὴν ἀρχὴν τὸν Δί' ἀπαιτεῖν:</TextUnit>
    <TextUnit id="555" loc="555">κἂν μὲν μὴ φῇ μηδ' ἐθελήσῃ μηδ' εὐθὺς γνωσιμαχήσῃ,</TextUnit>
    <TextUnit id="556" loc="556">ἱερὸν πόλεμον πρωὐδᾶν αὐτῷ, καὶ τοῖσι θεοῖσιν ἀπειπεῖν</TextUnit>
    <TextUnit id="557" loc="557">διὰ τῆς χώρας τῆς ὑμετέρας ἐστυκόσι μὴ διαφοιτᾶν,</TextUnit>
    <TextUnit id="558" loc="558">ὥσπερ πρότερον μοιχεύσοντες τὰς ̓Αλκμήνας κατέβαινον</TextUnit>
    <TextUnit id="559" loc="559">καὶ τὰς ̓Αλόπας καὶ τὰς Σεμέλας: ἤνπερ δ' ἐπίως', ἐπιβάλλειν</TextUnit>
    <TextUnit id="560" loc="560">σφραγῖδ' αὐτοῖς ἐπὶ τὴν ψωλήν, ἵνα μὴ βινῶς' ἔτ' ἐκείνας.</TextUnit>
    <TextUnit id="561" loc="561">τοῖς δ' ἀνθρώποις ὄρνιν ἕτερον πέμψαι κήρυκα κελεύω,</TextUnit>
    <TextUnit id="562" loc="562">ὡς ὀρνίθων βασιλευόντων θύειν ὄρνισι τὸ λοιπόν,</TextUnit>
    <TextUnit id="563" loc="563">κἄπειτα θεοῖς ὕστερον αὖθις: προσνείμασθαι δὲ πρεπόντως</TextUnit>
    <TextUnit id="564" loc="564">τοῖσι θεοῖσιν τῶν ὀρνίθων ὃς ἂν ἁρμόττῃ καθ' ἕκαστον:</TextUnit>
    <TextUnit id="565" loc="565">ἢν ̓Αφροδίτῃ θύῃ, πυροὺς ὄρνιθι φαληρίδι θύειν:</TextUnit>
    <TextUnit id="566" loc="566">ἢν δὲ Ποσειδῶνί τις οἶν θύῃ, νήττῃ πυροὺς καθαγίζειν:</TextUnit>
    <TextUnit id="567" loc="567">ἢν δ' ̔Ηρακλέει θύῃ τι, λάρῳ ναστοὺς θύειν μελιτοῦντας:</TextUnit>
    <TextUnit id="568" loc="568">κἂν Διὶ θύῃ βασιλεῖ κριόν, βασιλεύς ἐστ' ὀρχίλος ὄρνις,</TextUnit>
    <TextUnit id="569" loc="569">ᾧ προτέρῳ δεῖ τοῦ Διὸς αὐτοῦ σέρφον ἐνόρχην σφαγιάζειν.</TextUnit>
    <TextUnit id="570" loc="570">ἥσθην σέρφῳ σφαγιαζομένῳ. βροντάτω νῦν ὁ μέγας Ζάν.</TextUnit>
    <TextUnit id="571" loc="571">καὶ πῶς ἡμᾶς νομιοῦσι θεοὺς ἄνθρωποι κοὐχὶ κολοιούς,</TextUnit>
    <TextUnit id="572" loc="572">οἳ πετόμεσθα πτέρυγάς τ' ἔχομεν;  ληρεῖς: καὶ νὴ Δί' ὅ γ' ̔Ερμῆς</TextUnit>
    <TextUnit id="573" loc="573">πέτεται θεὸς ὢν πτέρυγάς τε φορεῖ, κἄλλοι γε θεοὶ πάνυ πολλοί.</TextUnit>
    <TextUnit id="574" loc="574">αὐτίκα Νίκη πέτεται πτερύγοιν χρυσαῖν καὶ νὴ Δί' ̓́Ερως γε:</TextUnit>
    <TextUnit id="575" loc="575">̔́Ηρην δέ γ' ̔́Ομηρος ἔφασκ' ἰκέλην εἶναι τρήρωνι πελείῃ.</TextUnit>
    <TextUnit id="576" loc="576">ὁ Ζεὺς δ' ἡμῖν οὐ βροντήσας πέμψει πτερόεντα κεραυνόν;</TextUnit>
    <TextUnit id="577" loc="577">ἢν δ' οὖν ὑμᾶς μὲν ὑπ' ἀγνοίας εἶναι νομίσωσι τὸ μηδέν,</TextUnit>
    <TextUnit id="578" loc="578">τούτους δὲ θεοὺς τοὺς ἐν ̓Ολύμπῳ τότε χρὴ στρούθων νέφος ἀρθὲν</TextUnit>
    <TextUnit id="579" loc="579">καὶ σπερμολόγων ἐκ τῶν ἀγρῶν τὸ σπέρμ' αὐτῶν ἀνακάψαι:</TextUnit>
    <TextUnit id="580" loc="580">κἄπειτ' αὐτοῖς ἡ Δημήτηρ πυροὺς πεινῶσι μετρείτω.</TextUnit>
    <TextUnit id="581" loc="581">οὐκ ἐθελήσει μὰ Δί', ἀλλ' ὄψει προφάσεις αὐτὴν παρέχουσαν.</TextUnit>
    <TextUnit id="582" loc="582">οἱ δ' αὖ κόρακες τῶν ζευγαρίων, οἷσιν τὴν γῆν καταροῦσιν,</TextUnit>
    <TextUnit id="583" loc="583">καὶ τῶν προβάτων τοὺς ὀφθαλμοὺς ἐκκοψάντων ἐπὶ πείρᾳ:</TextUnit>
    <TextUnit id="584" loc="584">εἶθ' ὅ γ' ̓Απόλλων ἰατρός γ' ὢν ἰάσθω: μισθοφορεῖ δέ.</TextUnit>
    <TextUnit id="585" loc="585">μὴ πρίν γ' ἂν ἐγὼ τὼ βοιδαρίω τὠμὼ πρώτιστ' ἀποδῶμαι.</TextUnit>
    <TextUnit id="586" loc="586">ἢν δ' ἡγῶνται σὲ θεὸν σὲ βίον σὲ δὲ γῆν σὲ Κρόνον σὲ Ποσειδῶ,</TextUnit>
    <TextUnit id="587" loc="587">ἀγάθ' αὐτοῖσιν πάντα παρέσται.  λέγε δή μοι τῶν ἀγαθῶν ἕν.</TextUnit>
    <TextUnit id="588" loc="588">πρῶτα μὲν αὐτῶν τὰς οἰνάνθας οἱ πάρνοπες οὐ κατέδονται,</TextUnit>
    <TextUnit id="589" loc="589">ἀλλὰ γλαυκῶν λόχος εἷς αὐτοὺς καὶ κερχνῄδων ἐπιτρίψει.</TextUnit>
    <TextUnit id="590" loc="590">εἶθ' οἱ κνῖπες καὶ ψῆνες ἀεὶ τὰς συκᾶς οὐ κατέδονται,</TextUnit>
    <TextUnit id="591" loc="591">ἀλλ' ἀναλέξει πάντας καθαρῶς αὐτοὺς ἀγέλη μία κιχλῶν.</TextUnit>
    <TextUnit id="592" loc="592">πλουτεῖν δὲ πόθεν δώσομεν αὐτοῖς; καὶ γὰρ τούτου σφόδρ' ἐρῶσιν.</TextUnit>
    <TextUnit id="593" loc="593">τὰ μέταλλ' αὐτοῖς μαντευομένοις οὗτοι δώσουσι τὰ χρηστά,</TextUnit>
    <TextUnit id="594" loc="594">τάς τ' ἐμπορίας τὰς κερδαλέας πρὸς τὸν μάντιν κατεροῦσιν,</TextUnit>
    <TextUnit id="595" loc="595">ὥστ' ἀπολεῖται τῶν ναυκλήρων οὐδείς.  πῶς οὐκ ἀπολεῖται;</TextUnit>
    <TextUnit id="596" loc="596">προερεῖ τις ἀεὶ τῶν ὀρνίθων μαντευομένῳ περὶ τοῦ πλοῦ:</TextUnit>
    <TextUnit id="597" loc="597">“νυνὶ μὴ πλεῖ, χειμὼν ἔσται:” “νυνὶ πλεῖ, κέρδος ἐπέσται.”</TextUnit>
    <TextUnit id="598" loc="598">γαῦλον κτῶμαι καὶ ναυκληρῶ, κοὐκ ἂν μείναιμι παρ' ὑμῖν.</TextUnit>
    <TextUnit id="599" loc="599">τοὺς θησαυρούς τ' αὐτοῖς δείξους' οὓς οἱ πρότεροι κατέθεντο</TextUnit>
    <TextUnit id="600" loc="600">τῶν ἀργυρίων: οὗτοι γὰρ ἴσασι: λέγουσι δέ τοι τάδε πάντες,</TextUnit>
    <TextUnit id="601" loc="601">“οὐδεὶς οἶδεν τὸν θησαυρὸν τὸν ἐμὸν πλὴν εἴ τις ἄρ' ὄρνις.”</TextUnit>
    <TextUnit id="602" loc="602">πωλῶ γαῦλον, κτῶμαι σμινύην, καὶ τὰς ὑδρίας ἀνορύττω.</TextUnit>
    <TextUnit id="603" loc="603">πῶς δ' ὑγιείαν δώσους' αὐτοῖς, οὖσαν παρὰ τοῖσι θεοῖσιν;</TextUnit>
    <TextUnit id="604" loc="604">ἢν εὖ πράττως', οὐχ ὑγιεία μεγάλη τοῦτ' ἐστί; σάφ' ἴσθι,</TextUnit>
    <TextUnit id="605" loc="605">ὡς ἄνθρωπός γε κακῶς πράττων ἀτεχνῶς οὐδεὶς ὑγιαίνει.</TextUnit>
    <TextUnit id="606" loc="606">πῶς δ' ἐς γῆράς ποτ' ἀφίξονται; καὶ γὰρ τοῦτ' ἔστ' ἐν ̓Ολύμπῳ:</TextUnit>
    <TextUnit id="607" loc="607">ἢ παιδάρι' ὄντ' ἀποθνῄσκειν δεῖ;  μὰ Δί' ἀλλὰ τριακόσι' αὐτοῖς</TextUnit>
    <TextUnit id="608" loc="608">ἔτι προσθήσους' ὄρνιθες ἔτη.  παρὰ τοῦ;  παρ' ὅτου; παρ' ἑαυτῶν.</TextUnit>
    <TextUnit id="609" loc="609">οὐκ οἶσθ' ὅτι πέντ' ἀνδρῶν γενεὰς ζώει λακέρυζα κορώνη;</TextUnit>
    <TextUnit id="610" loc="610">αἰβοῖ πολλῷ κρείττους οὗτοι τοῦ Διὸς ἡμῖν βασιλεύειν.</TextUnit>
    <TextUnit id="611" loc="611">οὐ γὰρ πολλῷ;</TextUnit>
    <TextUnit id="612" loc="612">πρῶτον μέν γ' οὐχὶ νεὼς ἡμᾶς</TextUnit>
    <TextUnit id="613" loc="613">οἰκοδομεῖν δεῖ λιθίνους αὐτοῖς,</TextUnit>
    <TextUnit id="614" loc="614">οὐδὲ θυρῶσαι χρυσαῖσι θύραις,</TextUnit>
    <TextUnit id="615" loc="615">ἀλλ' ὑπὸ θάμνοις καὶ πρινιδίοις</TextUnit>
    <TextUnit id="616" loc="616">οἰκήσουσιν. τοῖς δ' αὖ σεμνοῖς</TextUnit>
    <TextUnit id="617" loc="617">τῶν ὀρνίθων δένδρον ἐλάας</TextUnit>
    <TextUnit id="618" loc="618">ὁ νεὼς ἔσται: κοὐκ ἐς Δελφοὺς</TextUnit>
    <TextUnit id="619" loc="619">οὐδ' εἰς ̓́Αμμων' ἐλθόντες ἐκεῖ</TextUnit>
    <TextUnit id="620" loc="620">θύσομεν, ἀλλ' ἐν ταῖσιν κομάροις</TextUnit>
    <TextUnit id="621" loc="621">καὶ τοῖς κοτίνοις στάντες ἔχοντες</TextUnit>
    <TextUnit id="622" loc="622">κριθὰς πυροὺς εὐξόμεθ' αὐτοῖς</TextUnit>
    <TextUnit id="623" loc="623">ἀνατείνοντες τὼ χεῖρ' ἀγαθῶν</TextUnit>
    <TextUnit id="624" loc="624">διδόναι τι μέρος: καὶ ταῦθ' ἡμῖν</TextUnit>
    <TextUnit id="625" loc="625">παραχρῆμ' ἔσται</TextUnit>
    <TextUnit id="626" loc="626">πυροὺς ὀλίγους προβαλοῦσιν.</TextUnit>
    <TextUnit id="627" loc="627">ὦ φίλτατ' ἐμοὶ πολὺ πρεσβυτῶν ἐξ ἐχθίστου μεταπίπτων,</TextUnit>
    <TextUnit id="628" loc="628">οὐκ ἔστιν ὅπως ἂν ἐγώ ποθ' ἑκὼν τῆς σῆς γνώμης ἔτ' ἀφείμην.</TextUnit>
    <TextUnit id="629" loc="629">ἐπαυχήσας δὲ τοῖσι σοῖς λόγοις</TextUnit>
    <TextUnit id="630" loc="630">ἐπηπείλησα καὶ κατώμοσα,</TextUnit>
    <TextUnit id="631" loc="631">ἢν σὺ παρ' ἐμὲ θέμενος</TextUnit>
    <TextUnit id="632" loc="632">ὁμόφρονας λόγους δικαίους</TextUnit>
    <TextUnit id="633" loc="633">ἀδόλους ὁσίους</TextUnit>
    <TextUnit id="634" loc="634">ἐπὶ θεοὺς ἴῃς, ἐμοὶ</TextUnit>
    <TextUnit id="635" loc="635">φρονῶν ξυνῳδά, μὴ πολὺν χρόνον</TextUnit>
    <TextUnit id="636" loc="636">θεοὺς ἔτι σκῆπτρα τἀμὰ τρίψειν.</TextUnit>
    <TextUnit id="637" loc="637">ἀλλ' ὅσα μὲν δεῖ ῥώμῃ πράττειν, ἐπὶ ταῦτα τεταξόμεθ' ἡμεῖς:</TextUnit>
    <TextUnit id="638" loc="638">ὅσα δὲ γνώμῃ δεῖ βουλεύειν, ἐπὶ σοὶ τάδε πάντ' ἀνάκειται.</TextUnit>
    <TextUnit id="639" loc="639">καὶ μὴν μὰ τὸν Δί' οὐχὶ νυστάζειν ἔτι</TextUnit>
    <TextUnit id="640" loc="640">ὥρα 'στὶν ἡμῖν οὐδὲ μελλονικιᾶν,</TextUnit>
    <TextUnit id="641" loc="641">ἀλλ' ὡς τάχιστα δεῖ τι δρᾶν: πρῶτον δέ γε</TextUnit>
    <TextUnit id="642" loc="642">εἰσέλθετ' ἐς νεοττιάν γε τὴν ἐμὴν</TextUnit>
    <TextUnit id="643" loc="643">καὶ τἀμὰ κάρφη καὶ τὰ παρόντα φρύγανα,</TextUnit>
    <TextUnit id="644" loc="644">καὶ τοὔνομ' ἡμῖν φράσατον.   ἀλλὰ ῥᾴδιον.</TextUnit>
    <TextUnit id="645" loc="645">ἐμοὶ μὲν ὄνομα Πισθέταιρος, τῳδεδὶ</TextUnit>
    <TextUnit id="646" loc="645">Εὐελπίδης Κριῶθεν.   ἀλλὰ χαίρετον</TextUnit>
    <TextUnit id="647" loc="646">ἄμφω.   δεχόμεθα.   δεῦρο τοίνυν εἴσιτον.</TextUnit>
    <TextUnit id="648" loc="647">ἴωμεν: εἰσηγοῦ σὺ λαβὼν ἡμᾶς.   ἴθι.</TextUnit>
    <TextUnit id="649" loc="648">ἀτὰρ τὸ δεῖνα, δεῦρ' ἐπανάκρουσαι πάλιν.</TextUnit>
    <TextUnit id="650" loc="649">φέρ' ἴδω, φράσον νῷν, πῶς ἐγώ τε χοὐτοσὶ</TextUnit>
    <TextUnit id="651" loc="650">ξυνεσόμεθ' ὑμῖν πετομένοις οὐ πετομένω;</TextUnit>
    <TextUnit id="652" loc="651">καλῶς.   ὅρα νυν, ὡς ἐν Αἰσώπου λόγοις</TextUnit>
    <TextUnit id="653" loc="652">ἐστὶν λεγόμενον δή τι, τὴν ἀλώπεχ', ὡς</TextUnit>
    <TextUnit id="654" loc="653">φλαύρως ἐκοινώνησεν αἰετῷ ποτέ.</TextUnit>
    <TextUnit id="655" loc="654">μηδὲν φοβηθῇς: ἔστι γάρ τι ῥιζίον,</TextUnit>
    <TextUnit id="656" loc="655">ὃ διατραγόντ' ἔσεσθον ἐπτερωμένω.</TextUnit>
    <TextUnit id="657" loc="656">οὕτω μὲν εἰσίωμεν. ἄγε δὴ Ξανθία</TextUnit>
    <TextUnit id="658" loc="657">καὶ Μανόδωρε λαμβάνετε τὰ στρώματα.</TextUnit>
    <TextUnit id="659" loc="658">οὗτος σὲ καλῶ, σὲ λέγω.    τί καλεῖς;    τούτους μὲν ἄγων μετὰ σαυτοῦ</TextUnit>
    <TextUnit id="660" loc="659">ἀρίστισον εὖ: τὴν δ' ἡδυμελῆ ξύμφωνον ἀηδόνα Μούσαις</TextUnit>
    <TextUnit id="661" loc="660">κατάλειφ' ἡμῖν δεῦρ' ἐκβιβάσας, ἵνα παίσωμεν μετ' ἐκείνης.</TextUnit>
    <TextUnit id="662" loc="661">ὦ τοῦτο μεντοι νὴ Δί' αὐτοῖσιν πιθοῦ:</TextUnit>
    <TextUnit id="663" loc="662">ἐκβίβασον ἐκ τοῦ βουτόμου τοὐρνίθιον.</TextUnit>
    <TextUnit id="664" loc="663">ἐκβίβασον αὐτοῦ πρὸς θεῶν αὐτήν, ἵνα</TextUnit>
    <TextUnit id="665" loc="664">καὶ νὼ θεασώμεσθα τὴν ἀηδόνα.</TextUnit>
    <TextUnit id="666" loc="665">ἀλλ' εἰ δοκεῖ σφῷν, ταῦτα χρὴ δρᾶν. ἡ Πρόκνη</TextUnit>
    <TextUnit id="667" loc="666">ἔκβαινε καὶ σαυτὴν ἐπιδείκνυ τοῖς ξένοις.</TextUnit>
    <TextUnit id="668" loc="667">ὦ Ζεῦ πολυτίμηθ' ὡς καλὸν τοὐρνίθιον,</TextUnit>
    <TextUnit id="669" loc="668">ὡς δ' ἁπαλόν, ὡς δὲ λευκόν.   ἆρά γ' οἶσθ' ὅτι</TextUnit>
    <TextUnit id="670" loc="669">ἐγὼ διαμηρίζοιμ' ἂν αὐτὴν ἡδέως;</TextUnit>
    <TextUnit id="671" loc="670">ὅσον δ' ἔχει τὸν χρυσόν, ὥσπερ παρθένος.</TextUnit>
    <TextUnit id="672" loc="671">ἐγὼ μὲν αὐτὴν κἂν φιλῆσαί μοι δοκῶ.</TextUnit>
    <TextUnit id="673" loc="672">ἀλλ' ὦ κακόδαιμον ῥύγχος ὀβελίσκοιν ἔχει.</TextUnit>
    <TextUnit id="674" loc="673">ἀλλ' ὥσπερ ᾠὸν νὴ Δί' ἀπολέψαντα χρὴ</TextUnit>
    <TextUnit id="675" loc="674">ἀπὸ τῆς κεφαλῆς τὸ λέμμα κᾆθ' οὕτω φιλεῖν.</TextUnit>
    <TextUnit id="676" loc="675">ἴωμεν.   ἡγοῦ δὴ σὺ νῷν τύχἀγαθῇ.</TextUnit>
    <TextUnit id="677" loc="676">ὦ φίλη, ὦ ξουθή,</TextUnit>
    <TextUnit id="678" loc="677">ὦ φίλτατον ὀρνέων</TextUnit>
    <TextUnit id="679" loc="678">πάντων, ξύννομε τῶν ἐμῶν</TextUnit>
    <TextUnit id="680" loc="679">ὕμνων, ξύντροφ' ἀηδοῖ,</TextUnit>
    <TextUnit id="681" loc="680">ἦλθες ἦλθες ὤφθης,</TextUnit>
    <TextUnit id="682" loc="681">ἡδὺν φθόγγον ἐμοὶ φέρους'.</TextUnit>
    <TextUnit id="683" loc="682">ἀλλ' ὦ καλλιβόαν κρέκους'</TextUnit>
    <TextUnit id="684" loc="683">αὐλὸν φθέγμασιν ἠρινοῖς,</TextUnit>
    <TextUnit id="685" loc="684">ἄρχου τῶν ἀναπαίστων.</TextUnit>
    <TextUnit id="686" loc="685">ἄγε δὴ φύσιν ἄνδρες ἀμαυρόβιοι, φύλλων γενεᾷ προσόμοιοι,</TextUnit>
    <TextUnit id="687" loc="686">ὀλιγοδρανέες, πλάσματα πηλοῦ, σκιοειδέα φῦλ' ἀμενηνά,</TextUnit>
    <TextUnit id="688" loc="687">ἀπτῆνες ἐφημέριοι ταλαοὶ βροτοὶ ἀνέρες εἰκελόνειροι,</TextUnit>
    <TextUnit id="689" loc="688">προσέχετε τὸν νοῦν τοῖς ἀθανάτοις ἡμῖν τοῖς αἰὲν ἐοῦσιν,</TextUnit>
    <TextUnit id="690" loc="689">τοῖς αἰθερίοις τοῖσιν ἀγήρῳς τοῖς ἄφθιτα μηδομένοισιν,</TextUnit>
    <TextUnit id="691" loc="690">ἵν' ἀκούσαντες πάντα παρ' ἡμῶν ὀρθῶς περὶ τῶν μετεώρων.</TextUnit>
    <TextUnit id="692" loc="691">φύσιν οἰωνῶν γένεσίν τε θεῶν ποταμῶν τ' ̓Ερέβους τε Χάους τε</TextUnit>
    <TextUnit id="693" loc="692">εἰδότες ὀρθῶς, Προδίκῳ παρ' ἐμοῦ κλάειν εἴπητε τὸ λοιπόν.</TextUnit>
    <TextUnit id="694" loc="693">Χάος ἦν καὶ Νὺξ ̓́Ερεβός τε μέλαν πρῶτον καὶ Τάρταρος εὐρύς,</TextUnit>
    <TextUnit id="695" loc="694">γῆ δ' οὐδ' ἀὴρ οὐδ' οὐρανὸς ἦν: ̓Ερέβους δ' ἐν ἀπείροσι κόλποις</TextUnit>
    <TextUnit id="696" loc="695">τίκτει πρώτιστον ὑπηνέμιον Νὺξ ἡ μελανόπτερος ᾠόν,</TextUnit>
    <TextUnit id="697" loc="696">ἐξ οὖ περιτελλομέναις ὥραις ἔβλαστεν ̓́Ερως ὁ ποθεινός,</TextUnit>
    <TextUnit id="698" loc="697">στίλβων νῶτον πτερύγοιν χρυσαῖν, εἰκὼς ἀνεμώκεσι δίναις.</TextUnit>
    <TextUnit id="699" loc="698">οὗτος δὲ Χάει πτερόεντι μιγεὶς νυχίῳ κατὰ Τάρταρον εὐρὺν</TextUnit>
    <TextUnit id="700" loc="699">ἐνεόττευσεν γένος ἡμέτερον, καὶ πρῶτον ἀνήγαγεν ἐς φῶς.</TextUnit>
    <TextUnit id="701" loc="700">πρότερον δ' οὐκ ἦν γένος ἀθανάτων, πρὶν ̓́Ερως ξυνέμειξεν ἅπαντα:</TextUnit>
    <TextUnit id="702" loc="701">ξυμμιγνυμένων δ' ἑτέρων ἑτέροις γένετ' οὐρανὸς ὠκεανός τε</TextUnit>
    <TextUnit id="703" loc="702">καὶ γῆ πάντων τε θεῶν μακάρων γένος ἄφθιτον. ὦδε μέν ἐσμεν</TextUnit>
    <TextUnit id="704" loc="703">πολὺ πρεσβύτατοι πάντων μακάρων. ἡμεῖς δ' ὡς ἐσμὲν ̓́Ερωτος</TextUnit>
    <TextUnit id="705" loc="704">πολλοῖς δῆλον: πετόμεσθά τε γὰρ καὶ τοῖσιν ἐρῶσι σύνεσμεν:</TextUnit>
    <TextUnit id="706" loc="705">πολλοὺς δὲ καλοὺς ἀπομωμοκότας παῖδας πρὸς τέρμασιν ὥρας</TextUnit>
    <TextUnit id="707" loc="706">διὰ τὴν ἰσχὺν τὴν ἡμετέραν διεμήρισαν ἄνδρες ἐρασταί,</TextUnit>
    <TextUnit id="708" loc="707">ὁ μὲν ὄρτυγα δοὺς ὁ δὲ πορφυρίων' ὁ δὲ χῆν' ὁ δὲ Περσικὸν ὄρνιν.</TextUnit>
    <TextUnit id="709" loc="708">πάντα δὲ θνητοῖς ἐστὶν ἀφ' ἡμῶν τῶν ὀρνίθων τὰ μέγιστα.</TextUnit>
    <TextUnit id="710" loc="709">πρῶτα μὲν ὥρας φαίνομεν ἡμεῖς ἦρος χειμῶνος ὀπώρας:</TextUnit>
    <TextUnit id="711" loc="710">σπείρειν μέν, ὅταν γέρανος κρώζους' ἐς τὴν Λιβύην μεταχωρῇ.</TextUnit>
    <TextUnit id="712" loc="711">καὶ πηδάλιον τότε ναυκλήρῳ φράζει κρεμάσαντι καθεύδειν,</TextUnit>
    <TextUnit id="713" loc="712">εἶτα δ' ̓Ορέστῃ χλαῖναν ὑφαίνειν, ἵνα μὴ ῥιγῶν ἀποδύῃ.</TextUnit>
    <TextUnit id="714" loc="713">ἰκτῖνος δ' αὖ μετὰ ταῦτα φανεὶς ἑτέραν ὥραν ἀποφαίνει,</TextUnit>
    <TextUnit id="715" loc="714">ἡνίκα πεκτεῖν ὥρα προβάτων πόκον ἠρινόν: εἶτα χελιδών,</TextUnit>
    <TextUnit id="716" loc="715">ὅτε χρὴ χλαῖναν πωλεῖν ἤδη καὶ ληδάριόν τι πρίασθαι.</TextUnit>
    <TextUnit id="717" loc="716">ἐσμὲν δ' ὑμῖν ̓́Αμμων Δελφοὶ Δωδώνη Φοῖβος ̓Απόλλων.</TextUnit>
    <TextUnit id="718" loc="717">ἐλθόντες γὰρ πρῶτον ἐπ' ὄρνις οὕτω πρὸς ἅπαντα τρέπεσθε,</TextUnit>
    <TextUnit id="719" loc="718">πρός τ' ἐμπορίαν, καὶ πρὸς βιότου κτῆσιν, καὶ πρὸς γάμον ἀνδρός.</TextUnit>
    <TextUnit id="720" loc="719">ὄρνιν τε νομίζετε πάνθ' ὅσαπερ περὶ μαντείας διακρίνει:</TextUnit>
    <TextUnit id="721" loc="720">φήμη γ' ὑμῖν ὄρνις ἐστί, πταρμόν τ' ὄρνιθα καλεῖτε,</TextUnit>
    <TextUnit id="722" loc="721">ξύμβολον ὄρνιν, φωνὴν ὄρνιν, θεράποντ' ὄρνιν, ὄνον ὄρνιν.</TextUnit>
    <TextUnit id="723" loc="722">ἆρ' οὐ φανερῶς ἡμεῖς ὑμῖν ἐσμὲν μαντεῖος ̓Απόλλων;</TextUnit>
    <TextUnit id="724" loc="723">ἢν οὖν ἡμᾶς νομίσητε θεούς,</TextUnit>
    <TextUnit id="725" loc="724">ἕξετε χρῆσθαι μάντεσι Μούσαις</TextUnit>
    <TextUnit id="726" loc="725">αὔραις ὥραις χειμῶνι θέρει</TextUnit>
    <TextUnit id="727" loc="726">μετρίῳ πνίγει: κοὐκ ἀποδράντες</TextUnit>
    <TextUnit id="728" loc="727">καθεδούμεθ' ἄνω σεμνυνόμενοι</TextUnit>
    <TextUnit id="729" loc="728">παρὰ ταῖς νεφέλαις ὥσπερ χὠ Ζεύς:</TextUnit>
    <TextUnit id="730" loc="729">ἀλλὰ παρόντες δώσομεν ὑμῖν</TextUnit>
    <TextUnit id="731" loc="730">αὐτοῖς, παισίν, παίδων παισίν,</TextUnit>
    <TextUnit id="732" loc="731">πλουθυγιείαν</TextUnit>
    <TextUnit id="733" loc="732">εὐδαιμονίαν βίον εἰρήνην</TextUnit>
    <TextUnit id="734" loc="733">νεότητα γέλωτα χοροὺς θαλίας</TextUnit>
    <TextUnit id="735" loc="734">γάλα τ' ὀρνίθων. ὥστε παρέσται</TextUnit>
    <TextUnit id="736" loc="735">κοπιᾶν ὑμῖν ὑπὸ τῶν ἀγαθῶν:</TextUnit>
    <TextUnit id="737" loc="736">οὕτω πλουτήσετε πάντες.</TextUnit>
    <TextUnit id="738" loc="737">Μοῦσα λοχμαία,</TextUnit>
    <TextUnit id="739" loc="738">τιὸ τιὸ τιὸ τιὸ τιὸ τιὸ τιοτίγξ,</TextUnit>
    <TextUnit id="740" loc="739">ποικίλη, μεθ' ἧς ἐγὼ</TextUnit>
    <TextUnit id="741" loc="740">νάπαισι καὶ κορυφαῖς ἐν ὀρείαις,</TextUnit>
    <TextUnit id="742" loc="741">τιὸ τιὸ τιὸ τιοτίγξ,</TextUnit>
    <TextUnit id="743" loc="742">ἱζόμενος μελίας ἐπὶ φυλλοκόμου,</TextUnit>
    <TextUnit id="744" loc="743">τιὸ τιὸ τιὸ τιοτίγξ,</TextUnit>
    <TextUnit id="745" loc="744">δι' ἐμῆς γένυος ξουθῆς μελέων</TextUnit>
    <TextUnit id="746" loc="745">Πανὶ νόμους ἱεροὺς ἀναφαίνω</TextUnit>
    <TextUnit id="747" loc="746">σεμνά τε μητρὶ χορεύματ' ὀρείᾳ,</TextUnit>
    <TextUnit id="748" loc="747">τοτοτοτοτοτοτοτοτοτίγξ,</TextUnit>
    <TextUnit id="749" loc="748">ἔνθεν ὡστερεὶ μέλιττα</TextUnit>
    <TextUnit id="750" loc="749">Φρύνιχος ἀμβροσίων μελέων ἀπεβόσκετο καρπὸν ἀεὶ</TextUnit>
    <TextUnit id="751" loc="750">φέρων γλυκεῖαν ᾠδάν.</TextUnit>
    <TextUnit id="752" loc="751">τιὸ τιὸ τιὸ τιοτίγξ.</TextUnit>
    <TextUnit id="753" loc="752">εἰ μετ' ὀρνίθων τις ὑμῶν ὦ θεαταὶ βούλεται</TextUnit>
    <TextUnit id="754" loc="753">διαπλέκειν ζῶν ἡδέως τὸ λοιπόν, ὡς ἡμᾶς ἴτω.</TextUnit>
    <TextUnit id="755" loc="755">ὅσα γάρ ἐστιν ἐνθάδ' αἰσχρὰ τῷ νόμῳ κρατούμενα,</TextUnit>
    <TextUnit id="756" loc="756">ταῦτα πάντ' ἐστὶν παρ' ἡμῖν τοῖσιν ὄρνισιν καλά.</TextUnit>
    <TextUnit id="757" loc="757">εἰ γὰρ ἐνθάδ' ἐστὶν αἰσχρὸν τὸν πατέρα τύπτειν νόμῳ,</TextUnit>
    <TextUnit id="758" loc="758">τοῦτ' ἐκεῖ καλὸν παρ' ἡμῖν ἐστιν, ἤν τις τῷ πατρὶ</TextUnit>
    <TextUnit id="759" loc="759">προσδραμὼν εἴπῃ πατάξας, “αἶρε πλῆκτρον, εἰ μαχεῖ.”</TextUnit>
    <TextUnit id="760" loc="760">εἰ δὲ τυγχάνει τις ὑμῶν δραπέτης ἐστιγμένος,</TextUnit>
    <TextUnit id="761" loc="761">ἀτταγᾶς οὗτος παρ' ἡμῖν ποικίλος κεκλήσεται.</TextUnit>
    <TextUnit id="762" loc="762">εἰ δὲ τυγχάνει τις ὢν Φρὺξ μηδὲν ἦττον Σπινθάρου,</TextUnit>
    <TextUnit id="763" loc="763">φρυγίλος ὄρνις ἐνθάδ' ἔσται, τοῦ Φιλήμονος γένους.</TextUnit>
    <TextUnit id="764" loc="764">εἰ δὲ δοῦλός ἐστι καὶ Κὰρ ὥσπερ ̓Εξηκεστίδης,</TextUnit>
    <TextUnit id="765" loc="765">φυσάτω πάππους παρ' ἡμῖν, καὶ φανοῦνται φράτερες.</TextUnit>
    <TextUnit id="766" loc="766">εἰ δ' ὁ Πεισίου προδοῦναι τοῖς ἀτίμοις τὰς πύλας</TextUnit>
    <TextUnit id="767" loc="767">βούλεται, πέρδιξ γενέσθω, τοῦ πατρὸς νεοττίον:</TextUnit>
    <TextUnit id="768" loc="768">ὡς παρ' ἡμῖν οὐδὲν αἰσχρόν ἐστιν ἐκπερδικίσαι.</TextUnit>
    <TextUnit id="769" loc="769">τοιάδε κύκνοι,</TextUnit>
    <TextUnit id="770" loc="770">τιὸ τιὸ τιὰ τιὸ τιὸ τιοτίγξ,</TextUnit>
    <TextUnit id="771" loc="771">συμμιγῆ βοὴν ὁμοῦ</TextUnit>
    <TextUnit id="772" loc="772">πτεροῖς κρέκοντες ἴακχον ̓Απόλλω,</TextUnit>
    <TextUnit id="773" loc="773">τιὸ τιὸ τιὸ τιοτίγξ,</TextUnit>
    <TextUnit id="774" loc="774">ὄχθῳ ἐφεζόμενοι παρ' ̔́Εβρον ποταμόν,</TextUnit>
    <TextUnit id="775" loc="775">τιὸ τιὸ τιὸ τιοτίγξ,</TextUnit>
    <TextUnit id="776" loc="776">διὰ δ' αἰθέριον νέφος ἦλθε βοά:</TextUnit>
    <TextUnit id="777" loc="777">πτῆξε δὲ φῦλά τε ποικίλα θηρῶν,</TextUnit>
    <TextUnit id="778" loc="778">κύματά τ' ἔσβεσε νήνεμος αἴθρη,</TextUnit>
    <TextUnit id="779" loc="779">τοτοτοτοτοτοτοτοτοτίγξ:</TextUnit>
    <TextUnit id="780" loc="780">πᾶς δ' ἐπεκτύπης' ̓́Ολυμπος:</TextUnit>
    <TextUnit id="781" loc="781">εἷλε δὲ θάμβος ἄνακτας: ̓Ολυμπιάδες δὲ μέλος Χάριτες</TextUnit>
    <TextUnit id="782" loc="782">Μοῦσαί τ' ἐπωλόλυξαν.</TextUnit>
    <TextUnit id="783" loc="783">τιὸ τιὸ τιὸ τιοτίγξ.</TextUnit>
    <TextUnit id="784" loc="785">οὐδέν ἐστ' ἄμεινον οὐδ' ἥδιον ἢ φῦσαι πτερά.</TextUnit>
    <TextUnit id="785" loc="786">αὐτίχ' ὑμῶν τῶν θεατῶν εἴ τις ἧν ὑπόπτερος,</TextUnit>
    <TextUnit id="786" loc="787">εἶτα πεινῶν τοῖς χοροῖσι τῶν τραγῳδῶν ἤχθετο,</TextUnit>
    <TextUnit id="787" loc="788">ἐκπτόμενος ἂν οὗτος ἠρίστησεν ἐλθὼν οἴκαδε,</TextUnit>
    <TextUnit id="788" loc="789">κᾆτ' ἂν ἐμπλησθεὶς ἐφ' ἡμᾶς αὖθις αὖ κατέπτετο.</TextUnit>
    <TextUnit id="789" loc="790">εἴ τε Πατροκλείδης τις ὑμῶν τυγχάνει χεζητιῶν,</TextUnit>
    <TextUnit id="790" loc="791">οὐκ ἂν ἐξίδισεν ἐς θοἰμάτιον, ἀλλ' ἀνέπτετο,</TextUnit>
    <TextUnit id="791" loc="792">κἀποπαρδὼν κἀναπνεύσας αὖθις αὖ κατέπτετο:</TextUnit>
    <TextUnit id="792" loc="793">εἴ τε μοιχεύων τις ὑμῶν ἐστιν ὅστις τυγχάνει,</TextUnit>
    <TextUnit id="793" loc="794">κᾆθ' ὁρᾷ τὸν ἄνδρα τῆς γυναικὸς ἐν βουλευτικῷ,</TextUnit>
    <TextUnit id="794" loc="795">οὗτος ἂν πάλιν παρ' ὑμῶν πτερυγίσας ἀνέπτετο,</TextUnit>
    <TextUnit id="795" loc="796">εἶτα βινήσας ἐκεῖθεν αὖθις αὖ κατέπτετο.</TextUnit>
    <TextUnit id="796" loc="797">ἆρ' ὑπόπτερον γενέσθαι παντός ἐστιν ἄξιον;</TextUnit>
    <TextUnit id="797" loc="798">ὡς Διειτρέφης γε πυτιναῖα μόνον ἔχων πτερὰ</TextUnit>
    <TextUnit id="798" loc="799">ᾑρέθη φύλαρχος, εἶθ' ἵππαρχος, εἶτ' ἐξ οὐδενὸς</TextUnit>
    <TextUnit id="799" loc="800">μεγάλα πράττει κἀστὶ νυνὶ ξουθὸς ἱππαλεκτρυών.</TextUnit>
    <TextUnit id="800" loc="801">ταυτὶ τοιαυτί: μὰ Δί' ἐγὼ μὲν πρᾶγμά πω</TextUnit>
    <TextUnit id="801" loc="802">γελοιότερον οὐκ εἶδον οὐδεπώποτε.</TextUnit>
    <TextUnit id="802" loc="803">ἐπὶ τῷ γελᾷς;   ἐπὶ τοῖσι σοῖς ὠκυπτέροις.</TextUnit>
    <TextUnit id="803" loc="804">οἶσθ' ᾧ μάλιστ' ἔοικας ἐπτερωμένος;</TextUnit>
    <TextUnit id="804" loc="805">εἰς εὐτέλειαν χηνὶ συγγεγραμμένῳ.</TextUnit>
    <TextUnit id="805" loc="806">σὺ δὲ κοψίχῳ γε σκάφιον ἀποτετιλμένῳ.</TextUnit>
    <TextUnit id="806" loc="807">ταυτὶ μὲν ᾐκάσμεσθα κατὰ τὸν Αἰσχύλον:</TextUnit>
    <TextUnit id="807" loc="808">τάδ' οὐχ ὑπ' ἄλλων ἀλλὰ τοῖς αὑτῶν πτεροῖς.</TextUnit>
    <TextUnit id="808" loc="809">ἄγε δὴ τί χρὴ δρᾶν;   πρῶτον ὄνομα τῇ πόλει</TextUnit>
    <TextUnit id="809" loc="810">θέσθαι τι μέγα καὶ κλεινόν, εἶτα τοῖς θεοῖς</TextUnit>
    <TextUnit id="810" loc="811">θῦσαι μετὰ τοῦτο.   ταῦτα κἀμοὶ συνδοκεῖ.</TextUnit>
    <TextUnit id="811" loc="812">φέρ' ἴδω, τί δ' ἡμῖν τοὔνομ' ἔσται τῇ πόλει;</TextUnit>
    <TextUnit id="812" loc="813">βούλεσθε τὸ μέγα τοῦτο τοὐκ Λακεδαίμονος</TextUnit>
    <TextUnit id="813" loc="814">Σπάρτην ὄνομα καλῶμεν αὐτήν;   ̔Ηράκλεις:</TextUnit>
    <TextUnit id="814" loc="815">Σπάρτην γὰρ ἂν θείμην ἐγὼ τἠμῇ πόλει;</TextUnit>
    <TextUnit id="815" loc="816">οὐδ' ἂν χαμεύνῃ πάνυ γε κειρίαν γ' ἔχων.</TextUnit>
    <TextUnit id="816" loc="817">τί δῆτ' ὄνομ' αὐτῇ θησόμεσθ';   ἐντευθενὶ</TextUnit>
    <TextUnit id="817" loc="818">ἐκ τῶν νεφελῶν καὶ τῶν μετεώρων χωρίων</TextUnit>
    <TextUnit id="818" loc="819">χαῦνόν τι πάνυ.   βούλει Νεφελοκοκκυγίαν;</TextUnit>
    <TextUnit id="819" loc="820">ἰοὺ ἰού:</TextUnit>
    <TextUnit id="820" loc="820">καλόν γ' ἀτεχνῶς σὺ καὶ μέγ' ηὗρες τοὔνομα.</TextUnit>
    <TextUnit id="821" loc="821">ἆρ' ἐστὶν αὑτηγὶ Νεφελοκοκκυγία,</TextUnit>
    <TextUnit id="822" loc="822">ἵνα καὶ τὰ Θεογένους τὰ πολλὰ χρήματα</TextUnit>
    <TextUnit id="823" loc="823">τά τ' Αἰσχίνου γ' ἅπαντα;   καὶ λῷστον μὲν οὖν</TextUnit>
    <TextUnit id="824" loc="824">τὸ Φλέγρας πεδίον, ἵν' οἱ θεοὶ τοὺς γηγενεῖς</TextUnit>
    <TextUnit id="825" loc="825">ἀλαζονευόμενοι καθυπερηκόντισαν.</TextUnit>
    <TextUnit id="826" loc="826">λιπαρὸν τὸ χρῆμα τῆς πόλεως. τίς δαὶ θεὸς</TextUnit>
    <TextUnit id="827" loc="827">πολιοῦχος ἔσται; τῷ ξανοῦμεν τὸν πέπλον;</TextUnit>
    <TextUnit id="828" loc="828">τί δ' οὐκ ̓Αθηναίαν ἐῶμεν Πολιάδα;</TextUnit>
    <TextUnit id="829" loc="829">καὶ πῶς ἂν ἔτι γένοιτ' ἂν εὔτακτος πόλις,</TextUnit>
    <TextUnit id="830" loc="830">ὅπου θεὸς γυνὴ γεγονυῖα πανοπλίαν</TextUnit>
    <TextUnit id="831" loc="831">ἕστηκ' ἔχουσα, Κλεισθένης δὲ κερκίδα;</TextUnit>
    <TextUnit id="832" loc="832">τίς δαὶ καθέξει τῆς πόλεως τὸ Πελαργικόν;</TextUnit>
    <TextUnit id="833" loc="833">ὄρνις ἀφ' ἡμῶν τοῦ γένους τοῦ Περσικοῦ,</TextUnit>
    <TextUnit id="834" loc="834">ὅσπερ λέγεται δεινότατος εἶναι πανταχοῦ</TextUnit>
    <TextUnit id="835" loc="835">̓́Αρεως νεοττός.   ὦ νεοττὲ δέσποτα:</TextUnit>
    <TextUnit id="836" loc="836">ὡς δ' ὁ θεὸς ἐπιτήδειος οἰκεῖν ἐπὶ πετρῶν.</TextUnit>
    <TextUnit id="837" loc="837">ἄγε νυν σὺ μὲν βάδιζε πρὸς τὸν ἀέρα</TextUnit>
    <TextUnit id="838" loc="838">καὶ τοῖσι τειχίζουσι παραδιακόνει,</TextUnit>
    <TextUnit id="839" loc="839">χάλικας παραφόρει, πηλὸν ἀποδὺς ὄργασον,</TextUnit>
    <TextUnit id="840" loc="840">λεκάνην ἀνένεγκε, κατάπες' ἀπὸ τῆς κλίμακος,</TextUnit>
    <TextUnit id="841" loc="841">φύλακας κατάστησαι, τὸ πῦρ ἔγκρυπτ' ἀεί,</TextUnit>
    <TextUnit id="842" loc="842">κωδωνοφορῶν περίτρεχε καὶ κάθευδ' ἐκεῖ:</TextUnit>
    <TextUnit id="843" loc="843">κήρυκα δὲ πέμψον τὸν μὲν ἐς θεοὺς ἄνω,</TextUnit>
    <TextUnit id="844" loc="844">ἕτερον δ' ἄνωθεν ἆυ παρ' ἀνθρώπους κάτω,</TextUnit>
    <TextUnit id="845" loc="845">κἀκεῖθεν αὖθις παρ' ἐμέ.   σὺ δέ γ' αὐτοῦ μένων</TextUnit>
    <TextUnit id="846" loc="846">οἴμωζε παρ' ἔμ'.   ἴθ' ὦγάθ' οἷ πέμπω ς' ἐγώ.</TextUnit>
    <TextUnit id="847" loc="847">οὐδὲν γὰρ ἄνευ σοῦ τῶνδ' ἃ λέγω πεπράξεται.</TextUnit>
    <TextUnit id="848" loc="848">ἐγὼ δ' ἵνα θύσω τοῖσι καινοῖσιν θεοῖς,</TextUnit>
    <TextUnit id="849" loc="849">τὸν ἱερέα πέμψοντα τὴν πομπὴν καλῶ.</TextUnit>
    <TextUnit id="850" loc="850">παῖ παῖ, τὸ κανοῦν αἴρεσθε καὶ τὴν χέρνιβα.</TextUnit>
    <TextUnit id="851" loc="851">ὁμορροθῶ, συνθέλω,</TextUnit>
    <TextUnit id="852" loc="852">συμπαραινέσας ἔχω</TextUnit>
    <TextUnit id="853" loc="853">προσόδια μεγάλα σεμνὰ προσιέναι θεοῖσιν,</TextUnit>
    <TextUnit id="854" loc="855">ἅμα δὲ προσέτι χάριτος ἕνεκα προβάτιόν τι θύειν.</TextUnit>
    <TextUnit id="855" loc="856">ἴτω ἴτω δὲ Πυθιὰς βοὰ θεῷ,</TextUnit>
    <TextUnit id="856" loc="857">συνᾳδέτω δὲ Χαῖρις ᾠδάν.</TextUnit>
    <TextUnit id="857" loc="858">παῦσαι σὺ φυσῶν. ̔Ηράκλεις τουτὶ τί ἦν;</TextUnit>
    <TextUnit id="858" loc="860">τουτὶ μὰ Δί' ἐγὼ πολλὰ δὴ καὶ δείν' ἰδὼν</TextUnit>
    <TextUnit id="859" loc="861">οὔπω κόρακ' εἶδον ἐμπεφορβειωμένον.</TextUnit>
    <TextUnit id="860" loc="862">ἱερεῦ σὸν ἔργον, θῦε τοῖς καινοῖς θεοῖς.</TextUnit>
    <TextUnit id="861" loc="864">δράσω τάδ'. ἀλλὰ ποῦ 'στιν ὁ τὸ κανοῦν ἔχων;</TextUnit>
    <TextUnit id="862" loc="865">εὔχεσθε τῇ ̔Εστίᾳ τῇ ὀρνιθείῳ καὶ τῷ ἰκτίνῳ τῷ ἑστιούχῳ καὶ ὄρνισιν ̓Ολυμπίοις καὶ ̓Ολυμπίῃσι πᾶσι καὶ πάσῃσιν —</TextUnit>
    <TextUnit id="863" loc="866">ὦ Σουνιέρακε χαῖρ' ἄναξ Πελαργικέ.</TextUnit>
    <TextUnit id="864" loc="867">καὶ κύκνῳ Πυθίῳ καὶ Δηλίῳ καὶ Λητοῖ ̓Ορτυγομήτρᾳ καὶ ̓Αρτέμιδι ̓Ακαλανθίδι —</TextUnit>
    <TextUnit id="865" loc="868">οὐκέτι Κολαινὶς ἀλλ' ̓Ακαλανθὶς ̓́Αρτεμις.</TextUnit>
    <TextUnit id="866" loc="876">καὶ φρυγίλῳ Σαβαζίῳ καὶ στρούθῳ μεγάλῃ μητρὶ θεῶν καὶ ἀνθρώπων —</TextUnit>
    <TextUnit id="867" loc="877">δέσποινα Κυβέλη, στροῦθε, μῆτερ Κλεοκρίτου.</TextUnit>
    <TextUnit id="868" loc="878">διδόναι Νεφελοκοκκυγιεῦσιν ὑγιείαν καὶ σωτηρίαν αὐτοῖσι καὶ Χίοισι —</TextUnit>
    <TextUnit id="869" loc="880">Χίοισιν ἥσθην πανταχοῦ προσκειμένοις.</TextUnit>
    <TextUnit id="870" loc="881">καὶ ἥρωσιν ὄρνισι καὶ ἡρώων παισί, πορφυρίωνι καὶ πελεκᾶντι καὶ πελεκίνῳ καὶ φλέξιδι καὶ τέτρακι καὶ ταὧνι καὶ ἐλεᾷ καὶ βασκᾷ καὶ ἐλασᾷ καὶ ἐρωδιῷ καὶ καταρράκτῃ καὶ μελαγκορύφῳ καὶ αἰγιθάλλῳ —</TextUnit>
    <TextUnit id="871" loc="882">παῦ' ἐς κόρακας, παῦσαι καλῶν. ἰοὺ ἰού,</TextUnit>
    <TextUnit id="872" loc="890">ἐπὶ ποῖον ὦ κακόδαιμον ἱερεῖον καλεῖς</TextUnit>
    <TextUnit id="873" loc="891">ἁλιαιέτους καὶ γῦπας; οὐχ ὁρᾷς ὅτι</TextUnit>
    <TextUnit id="874" loc="892">ἰκτῖνος εἷς ἂν τοῦτό γ' οἴχοιθ' ἁρπάσας;</TextUnit>
    <TextUnit id="875" loc="893">ἄπελθ' ἀφ' ἡμῶν καὶ σὺ καὶ τὰ στέμματα:</TextUnit>
    <TextUnit id="876" loc="894">ἐγὼ γὰρ αὐτὸς τουτογὶ θύσω μόνος.</TextUnit>
    <TextUnit id="877" loc="895">εἶτ' αὖθις αὖ τἄρα σοι</TextUnit>
    <TextUnit id="878" loc="896">δεῖ με δεύτερον μέλος</TextUnit>
    <TextUnit id="879" loc="897">χέρνιβι θεοσεβὲς ὅσιον ἐπιβοᾶν, καλεῖν δὲ</TextUnit>
    <TextUnit id="880" loc="900">μάκαρας, ἕνα τινὰ μόνον, εἴπερ ἱκανὸν ἕξετ' ὄψον.</TextUnit>
    <TextUnit id="881" loc="901">τὰ γὰρ παρόντα θύματ' οὐδὲν ἄλλο πλὴν</TextUnit>
    <TextUnit id="882" loc="902">γένειόν ἐστι καὶ κέρατα.</TextUnit>
    <TextUnit id="883" loc="903">θύοντες εὐξώμεσθα τοῖς πτερίνοις θεοῖς.</TextUnit>
    <TextUnit id="884" loc="904">Νεφελοκοκκυγίαν τὰν εὐδαίμονα</TextUnit>
    <TextUnit id="885" loc="905">κλῇσον ὦ Μοῦσα τεαῖς ἐν ὓμνων ἀοιδαῖς.</TextUnit>
    <TextUnit id="886" loc="906">τουτὶ τὸ πρᾶγμα ποδαπόν; εἰπέ μοι τίς εἶ;</TextUnit>
    <TextUnit id="887" loc="907">ἐγὼ μελιγλώσσων ἐπέων ἱεὶς ἀοιδὰν</TextUnit>
    <TextUnit id="888" loc="908">Μουσάων θεράπων ὀτρηρός,</TextUnit>
    <TextUnit id="889" loc="910">κατὰ τὸν ̔́Ομηρον.</TextUnit>
    <TextUnit id="890" loc="911">ἔπειτα δῆτα δοῦλος ὢν κόμην ἔχεις;</TextUnit>
    <TextUnit id="891" loc="912">οὔκ, ἀλλὰ πάντες ἐσμὲν οἱ διδάσκαλοι</TextUnit>
    <TextUnit id="892" loc="913">Μουσάων θεράποντες ὀτρηροί,</TextUnit>
    <TextUnit id="893" loc="914">κατὰ τὸν ̔́Ομηρον.</TextUnit>
    <TextUnit id="894" loc="915">οὐκ ἐτὸς ὀτρηρὸν καὶ τὸ ληδάριον ἔχεις.</TextUnit>
    <TextUnit id="895" loc="916">ἀτὰρ ὦ ποιητὰ κατὰ τί δεῦρ' ἀνεφθάρης;</TextUnit>
    <TextUnit id="896" loc="917">μέλη πεποίηκ' ἐς τὰς Νεφελοκοκκυγίας</TextUnit>
    <TextUnit id="897" loc="918">τὰς ὑμετέρας κύκλιά τε πολλὰ καὶ καλὰ</TextUnit>
    <TextUnit id="898" loc="919">καὶ παρθένεια καὶ κατὰ τὰ Σιμωνίδου.</TextUnit>
    <TextUnit id="899" loc="920">ταυτὶ σὺ πότ' ἐποίησας; ἀπὸ ποίου χρόνου;</TextUnit>
    <TextUnit id="900" loc="921">πάλαι πάλαι δὴ τήνδ' ἐγὼ κλῄζω πόλιν.</TextUnit>
    <TextUnit id="901" loc="922">οὐκ ἄρτι θύω τὴν δεκάτην ταύτης ἐγώ,</TextUnit>
    <TextUnit id="902" loc="923">καὶ τοὔνομ' ὥσπερ παιδίῳ νῦν δὴ 'θέμην;</TextUnit>
    <TextUnit id="903" loc="924">ἀλλά τις ὠκεῖα Μουσάων φάτις</TextUnit>
    <TextUnit id="904" loc="925">οἷάπερ ἵππων ἀμαρυγά.</TextUnit>
    <TextUnit id="905" loc="926">σὺ δὲ πάτερ κτίστορ Αἴτνας,</TextUnit>
    <TextUnit id="906" loc="927">ζαθέων ἱερῶν ὁμώνυμε,</TextUnit>
    <TextUnit id="907" loc="928">δὸς ἐμὶν ὅ τι περ</TextUnit>
    <TextUnit id="908" loc="929">τεᾷ κεφαλᾷ θέλῃς</TextUnit>
    <TextUnit id="909" loc="930">πρόφρων δόμεν ἐμὶν τείν.</TextUnit>
    <TextUnit id="910" loc="931">τουτὶ παρέξει τὸ κακὸν ἡμῖν πράγματα,</TextUnit>
    <TextUnit id="911" loc="932">εἰ μή τι τούτῳ δόντες ἀποφευξούμεθα.</TextUnit>
    <TextUnit id="912" loc="933">οὗτος, σὺ μέντοι σπολάδα καὶ χιτῶν' ἔχεις,</TextUnit>
    <TextUnit id="913" loc="934">ἀπόδυθι καὶ δὸς τῷ ποιητῇ τῷ σοφῷ.</TextUnit>
    <TextUnit id="914" loc="935">ἔχε τὴν σπολάδα: πάντως δέ μοι ῥιγῶν δοκεῖς.</TextUnit>
    <TextUnit id="915" loc="936">τόδε μὲν οὐκ ἀέκουσα φίλα</TextUnit>
    <TextUnit id="916" loc="937">Μοῦσα δῶρον δέχεται:</TextUnit>
    <TextUnit id="917" loc="938">τὺ δὲ τεᾷ φρενὶ μάθε Πινδάρειον ἔπος —</TextUnit>
    <TextUnit id="918" loc="940">ἅνθρωπος ἡμῶν οὐκ ἀπαλλαχθήσεται.</TextUnit>
    <TextUnit id="919" loc="941">νομάδεσσι γὰρ ἐν Σκύθαις</TextUnit>
    <TextUnit id="920" loc="942">ἀλᾶται Στράτων,</TextUnit>
    <TextUnit id="921" loc="943">ὃς ὑφαντοδόνατον ἔσθος οὐ πέπαται:</TextUnit>
    <TextUnit id="922" loc="944">ἀκλεὴς δ' ἔβα σπολὰς ἄνευ χιτῶνος.</TextUnit>
    <TextUnit id="923" loc="945">ξύνες ὅ τοι λέγω.</TextUnit>
    <TextUnit id="924" loc="946">ξυνῆχ' ὅτι βούλει τὸν χιτωνίσκον λαβεῖν.</TextUnit>
    <TextUnit id="925" loc="947">ἀπόδυθι: δεῖ γὰρ τὸν ποιητὴν ὠφελεῖν.</TextUnit>
    <TextUnit id="926" loc="948">ἄπελθε τουτονὶ λαβών.   ἀπέρχομαι,</TextUnit>
    <TextUnit id="927" loc="949">κἀς τὴν πόλιν γ' ἐλθὼν ποιήσω τοιαδί:</TextUnit>
    <TextUnit id="928" loc="950">“κλῇσον ὦ χρυσόθρονε τὰν τρομερὰν κρυεράν:</TextUnit>
    <TextUnit id="929" loc="951">νιφόβολα πεδία πολύπορά τ' ἤλυθον ἀλαλάν.”</TextUnit>
    <TextUnit id="930" loc="952">νὴ τὸν Δί' ἀλλ' ἤδη πέφευγας ταυταγὶ</TextUnit>
    <TextUnit id="931" loc="955">τὰ κρυερὰ τονδὶ τὸν χιτωνίσκον λαβών.</TextUnit>
    <TextUnit id="932" loc="956">τουτὶ μὰ Δί' ἐγὼ τὸ κακὸν οὐδέποτ' ἤλπισα,</TextUnit>
    <TextUnit id="933" loc="957">οὕτω ταχέως τοῦτον πεπύσθαι τὴν πόλιν.</TextUnit>
    <TextUnit id="934" loc="958">αὖθις σὺ περιχώρει λαβὼν τὴν χέρνιβα.</TextUnit>
    <TextUnit id="935" loc="959">εὐφημία 'στω.</TextUnit>
    <TextUnit id="936" loc="960">μὴ κατάρξῃ τοῦ τράγου.</TextUnit>
    <TextUnit id="937" loc="960">σὺ δ' εἶ τίς;   ὅστις; χρησμολόγος.   οἴμωζέ νυν.</TextUnit>
    <TextUnit id="938" loc="961">ὦ δαιμόνιε τὰ θεῖα μὴ φαύλως φέρε:</TextUnit>
    <TextUnit id="939" loc="962">ὡς ἔστι Βάκιδος χρησμὸς ἄντικρυς λέγων</TextUnit>
    <TextUnit id="940" loc="963">ἐς τὰς Νεφελοκοκκυγίας.   κὔπειτα πῶς</TextUnit>
    <TextUnit id="941" loc="964">ταῦτ' οὐκ ἐχρησμολόγεις σὺ πρὶν ἐμὲ τὴν πόλιν</TextUnit>
    <TextUnit id="942" loc="965">τήνδ' οἰκίσαι;   τὸ θεῖον ἐνεπόδιζέ με.</TextUnit>
    <TextUnit id="943" loc="966">ἀλλ' οὐδὲν οἷόν ἐστ' ἀκοῦσαι τῶν ἐπῶν.</TextUnit>
    <TextUnit id="944" loc="967">ἀλλ' ὅταν οἰκήσωσι λύκοι πολιαί τε κορῶναι</TextUnit>
    <TextUnit id="945" loc="968">ἐν ταὐτῷ τὸ μεταξὺ Κορίνθου καὶ Σικυῶνος, —</TextUnit>
    <TextUnit id="946" loc="969">τί οὖν προσήκει δῆτ' ἐμοὶ Κορινθίων;</TextUnit>
    <TextUnit id="947" loc="970">ᾐνίξαθ' ὁ Βάκις τοῦτο πρὸς τὸν ἀέρα.</TextUnit>
    <TextUnit id="948" loc="971">πρῶτον Πανδώρᾳ θῦσαι λευκότριχα κριόν:</TextUnit>
    <TextUnit id="949" loc="972">ὃς δέ κ' ἐμῶν ἐπέων ἔλθῃ πρώτιστα προφήτης,</TextUnit>
    <TextUnit id="950" loc="973">τῷ δόμεν ἱμάτιον καθαρὸν καὶ καινὰ πέδιλα —</TextUnit>
    <TextUnit id="951" loc="974">ἔνεστι καὶ τὰ πέδιλα;   λαβὲ τὸ βιβλίον.</TextUnit>
    <TextUnit id="952" loc="975">καὶ φιάλην δοῦναι, καὶ σπλάγχνων χεῖρ' ἐπιπλῆσαι.</TextUnit>
    <TextUnit id="953" loc="976">καὶ σπλάγχνα διδόν' ἔνεστι;   λαβὲ τὸ βιβλίον.</TextUnit>
    <TextUnit id="954" loc="977">κἂν μὲν θέσπιε κοῦρε ποιῇς ταῦθ' ὡς ἐπιτέλλω,</TextUnit>
    <TextUnit id="955" loc="978">αἰετὸς ἐν νεφέλῃσι γενήσεαι: αι' δέ κε μὴ δῷς,</TextUnit>
    <TextUnit id="956" loc="979">οὐκ ἔσει οὐ τρυγὼν οὐδ' αἰετὸς οὐ δρυκολάπτης.</TextUnit>
    <TextUnit id="957" loc="980">καὶ ταῦτ' ἔνεστ' ἐνταῦθα;   λαβὲ τὸ βιβλίον.</TextUnit>
    <TextUnit id="958" loc="981">οὐδὲν ἄρ' ὅμοιός ἐσθ' ὁ χρησμὸς τουτῳί,</TextUnit>
    <TextUnit id="959" loc="982">ὃν ἐγὼ παρὰ τἀπόλλωνος ἐξεγραψάμην:</TextUnit>
    <TextUnit id="960" loc="983">αὐτὰρ ἐπὴν ἄκλητος ἰὼν ἄνθρωπος ἀλαζὼν</TextUnit>
    <TextUnit id="961" loc="984">λυπῇ θύοντας καὶ σπλαγχνεύειν ἐπιθυμῇ,</TextUnit>
    <TextUnit id="962" loc="985">δὴ τότε χρὴ τύπτειν αὐτὸν πλευρῶν τὸ μεταξὺ —</TextUnit>
    <TextUnit id="963" loc="986">οὐδὲν λέγειν οἶμαί σε.   λαβὲ τὸ βιβλίον.</TextUnit>
    <TextUnit id="964" loc="987">καὶ φείδου μηδὲν μηδ' αἰετοῦ ἐν νεφέλῃσιν,</TextUnit>
    <TextUnit id="965" loc="988">μήτ' ἢν Λάμπων ᾖ μήτ' ἢν ὁ μέγας Διοπείθης.</TextUnit>
    <TextUnit id="966" loc="989">καὶ ταῦτ' ἔνεστ' ἐνταῦθα;   λαβὲ τὸ βιβλίον.</TextUnit>
    <TextUnit id="967" loc="990">οὐκ εἶ θύραζ'; ἐς κόρακας.   οἴμοι δείλαιος.</TextUnit>
    <TextUnit id="968" loc="991">οὔκουν ἑτέρωσε χρησμολογήσεις ἐκτρέχων;</TextUnit>
    <TextUnit id="969" loc="992">ἥκω παρ' ὑμᾶς —   ἕτερον αὖ τουτὶ κακόν.</TextUnit>
    <TextUnit id="970" loc="993">τί δ' αὖ σὺ δράσων; τίς δ' ἰδέα βουλεύματος;</TextUnit>
    <TextUnit id="971" loc="994">τίς ἡ 'πίνοια, τίς ὁ κόθορνος τῆς ὁδοῦ;</TextUnit>
    <TextUnit id="972" loc="995">γεωμετρῆσαι βούλομαι τὸν ἀέρα</TextUnit>
    <TextUnit id="973" loc="996">ὑμῖν διελεῖν τε κατὰ γύας.   πρὸς τῶν θεῶν</TextUnit>
    <TextUnit id="974" loc="997">σὺ δ' εἶ τίς ἀνδρῶν;   ὅστις εἴμ' ἐγώ; Μέτων,</TextUnit>
    <TextUnit id="975" loc="998">ὃν οἶδεν ̔Ελλὰς χὠ Κολωνός.   εἰπέ μοι,</TextUnit>
    <TextUnit id="976" loc="999">ταυτὶ δέ σοι τί ἔστι;   κανόνες ἀέρος.</TextUnit>
    <TextUnit id="977" loc="1000">αὐτίκα γὰρ ἀήρ ἐστι τὴν ἰδέαν ὅλος</TextUnit>
    <TextUnit id="978" loc="1001">κατὰ πνιγέα μάλιστα. προσθεὶς οὖν ἐγὼ</TextUnit>
    <TextUnit id="979" loc="1002">τὸν κανόν', ἄνωθεν τουτονὶ τὸν καμπύλον</TextUnit>
    <TextUnit id="980" loc="1003">ἐνθεὶς διαβήτην — μανθάνεις;   οὐ μανθάνω.</TextUnit>
    <TextUnit id="981" loc="1004">ὀρθῷ μετρήσω κανόνι προστιθείς, ἵνα</TextUnit>
    <TextUnit id="982" loc="1005">ὁ κύκλος γένηται σοι τετράγωνος κἀν μέσῳ</TextUnit>
    <TextUnit id="983" loc="1006">ἀγορά, φέρουσαι δ' ὦσιν εἰς αὐτὴν ὁδοὶ</TextUnit>
    <TextUnit id="984" loc="1007">ὀρθαὶ πρὸς αὐτὸ τὸ μέσον, ὥσπερ δ' ἀστέρος</TextUnit>
    <TextUnit id="985" loc="1008">αὐτοῦ κυκλοτεροῦς ὄντος ὀρθαὶ πανταχῇ</TextUnit>
    <TextUnit id="986" loc="1009">ἀκτῖνες ἀπολάμπωσιν.   ἅνθρωπος Θαλῆς.</TextUnit>
    <TextUnit id="987" loc="1010">Μέτων —   τί ἔστιν;   οἶσθ' ὁτιὴ φιλῶ ς' ἐγώ,</TextUnit>
    <TextUnit id="988" loc="1011">κἀμοὶ πιθόμενος ὑπαποκίνει τῆς ὁδοῦ.</TextUnit>
    <TextUnit id="989" loc="1012">τί δ' ἐστὶ δεινόν;   ὥσπερ ἐν Λακεδαίμονι</TextUnit>
    <TextUnit id="990" loc="1013">ξενηλατοῦνται καὶ κεκίνηνταί τινες:</TextUnit>
    <TextUnit id="991" loc="1014">πληγαὶ συχναὶ κατ' ἄστυ.   μῶν στασιάζετε;</TextUnit>
    <TextUnit id="992" loc="1015">μὰ τὸν Δί' οὐ δῆτ'.   ἀλλὰ πῶς;   ὁμοθυμαδὸν</TextUnit>
    <TextUnit id="993" loc="1016">σποδεῖν ἅπαντας τοὺς ἀλαζόνας δοκεῖ.</TextUnit>
    <TextUnit id="994" loc="1017">ὑπάγοιμί τἄρ' ἄν.   νὴ Δί' ὡς οὐκ οἶδ' ἂν εἰ</TextUnit>
    <TextUnit id="995" loc="1018">φθαίης ἄν: ἐπίκεινται γὰρ ἐγγὺς αὑταιί.</TextUnit>
    <TextUnit id="996" loc="1019">οἴμοι κακοδαίμων.   οὐκ ἔλεγον ἐγὼ πάλαι;</TextUnit>
    <TextUnit id="997" loc="1020">οὐκ ἀναμετρήσεις σαυτὸν ἀπιὼν ἀλλαχῇ;</TextUnit>
    <TextUnit id="998" loc="1021">ποῦ πρόξενοι;   τίς ὁ Σαρδανάπαλλος οὑτοσί;</TextUnit>
    <TextUnit id="999" loc="1022">ἐπίσκοπος ἥκω δεῦρο τῷ κυάμῳ λαχὼν</TextUnit>
    <TextUnit id="1000" loc="1023">ἐς τὰς Νεφελοκοκκυγίας.   ἐπίσκοπος;</TextUnit>
    <TextUnit id="1001" loc="1024">ἔπεμψε δὲ τίς σε δεῦρο;   φαῦλον βιβλίον</TextUnit>
    <TextUnit id="1002" loc="1025">Τελέου.   τί; βούλει δῆτα τὸν μισθὸν λαβὼν</TextUnit>
    <TextUnit id="1003" loc="1026">μὴ πράγματ' ἔχειν ἀλλ' ἀπιέναι;   νὴ τοὺς θεούς.</TextUnit>
    <TextUnit id="1004" loc="1027">ἐκκλησιάσαι δ' οὖν ἐδεόμην οἴκοι μένων.</TextUnit>
    <TextUnit id="1005" loc="1028">ἔστιν γὰρ ἃ δι' ἐμοῦ πέπρακται Φαρνάκῃ.</TextUnit>
    <TextUnit id="1006" loc="1029">ἄπιθι λαβών: ἔστιν δ' ὁ μισθὸς οὑτοσί.</TextUnit>
    <TextUnit id="1007" loc="1030">τουτὶ τί ἦν;   ἐκκλησία περὶ Φαρνάκου.</TextUnit>
    <TextUnit id="1008" loc="1031">μαρτύρομαι τυπτόμενος ὢν ἐπίσκοπος.</TextUnit>
    <TextUnit id="1009" loc="1032">οὐκ ἀποσοβήσεις; οὐκ ἀποίσεις τὼ κάδω;</TextUnit>
    <TextUnit id="1010" loc="1033">οὐ δεινά; καὶ πέμπουσιν ἤδη 'πισκόπους</TextUnit>
    <TextUnit id="1011" loc="1034">ἐς τὴν πόλιν, πρὶν καὶ τεθύσθαι τοῖς θεοῖς;</TextUnit>
    <TextUnit id="1012" loc="1035">ἐὰν δ' ὁ Νεφελοκοκκυγιεὺς τὸν ̓Αθηναῖον ἀδικῇ —</TextUnit>
    <TextUnit id="1013" loc="1036">τουτὶ τί ἔστιν αὖ κακὸν τὸ βιβλίον;</TextUnit>
    <TextUnit id="1014" loc="1037">ψηφισματοπώλης εἰμὶ καὶ νόμους νέους</TextUnit>
    <TextUnit id="1015" loc="1038">ἥκω παρ' ὑμᾶς δεῦρο πωλήσων.   τὸ τί;</TextUnit>
    <TextUnit id="1016" loc="1040">χρῆσθαι Νεφελοκοκκυγιᾶς τοῖσδε τοῖς μέτροισι καὶ σταθμοῖσι καὶ ψηφίσμασι καθάπερ ̓Ολοφύξιοι.</TextUnit>
    <TextUnit id="1017" loc="1041">σὺ δέ γ' οἷσπερ ὡτοτύξιοι χρήσει τάχα.</TextUnit>
    <TextUnit id="1018" loc="1042">οὗτος τί πάσχεις;   οὐκ ἀποίσεις τοὺς νόμους;</TextUnit>
    <TextUnit id="1019" loc="1045">πικροὺς ἐγώ σοι τήμερον δείξω νόμους.</TextUnit>
    <TextUnit id="1020" loc="1046">καλοῦμαι Πισθέταιρον ὕβρεως ἐς τὸν Μουνιχιῶνα μῆνα.</TextUnit>
    <TextUnit id="1021" loc="1047">ἄληθες οὗτος; ἔτι γὰρ ἐνταῦθ' ἦσθα σύ;</TextUnit>
    <TextUnit id="1022" loc="1050">ἐὰν δέ τις ἐξελαύνῃ τοὺς ἄρχοντας καὶ μὴ δέχηται κατὰ τὴν στήλην —</TextUnit>
    <TextUnit id="1023" loc="1051">οἴμοι κακοδαίμων, καὶ σὺ γὰρ ἐνταῦθ' ἦσθ' ἔτι;</TextUnit>
    <TextUnit id="1024" loc="1052">ἀπολῶ σε καὶ γράφω σε μυρίας δραχμάς.</TextUnit>
    <TextUnit id="1025" loc="1053">ἐγὼ δὲ σοῦ γε τὼ κάδω διασκεδῶ.</TextUnit>
    <TextUnit id="1026" loc="1054">μέμνης' ὅτε τῆς στήλης κατετίλας ἑσπέρας;</TextUnit>
    <TextUnit id="1027" loc="1055">αἰβοῖ: λαβέτω τις αὐτόν. οὗτος οὐ μενεῖς;</TextUnit>
    <TextUnit id="1028" loc="1056">ἀπίωμεν ἡμεῖς ὡς τάχιστ' ἐντευθενὶ</TextUnit>
    <TextUnit id="1029" loc="1057">θύσοντες εἴσω τοῖς θεοῖσι τὸν τράγον.</TextUnit>
    <TextUnit id="1030" loc="1058">ἤδη 'μοὶ τῷ παντόπτᾳ</TextUnit>
    <TextUnit id="1031" loc="1059">καὶ παντάρχᾳ θνητοὶ πάντες</TextUnit>
    <TextUnit id="1032" loc="1060">θύσους' εὐκταίαις εὐχαῖς.</TextUnit>
    <TextUnit id="1033" loc="1061">πᾶσαν μὲν γὰρ γᾶν ὀπτεύω,</TextUnit>
    <TextUnit id="1034" loc="1062">σῴζω δ' εὐθαλεῖς καρποὺς</TextUnit>
    <TextUnit id="1035" loc="1063">κτείνων παμφύλων γένναν</TextUnit>
    <TextUnit id="1036" loc="1064">θηρῶν, ἂ πάντ' ἐν γαίᾳ</TextUnit>
    <TextUnit id="1037" loc="1065">ἐκ κάλυκος αὐξανόμενον γένυσι παμφάγοις</TextUnit>
    <TextUnit id="1038" loc="1066">δένδρεσί τ' ἐφημένα καρπὸν ἀποβόσκεται:</TextUnit>
    <TextUnit id="1039" loc="1067">κτείνω δ' οἳ κήπους εὐώδεις</TextUnit>
    <TextUnit id="1040" loc="1068">φθείρουσιν λύμαις ἐχθίσταις,</TextUnit>
    <TextUnit id="1041" loc="1069">ἑρπετά τε καὶ δάκετα πάνθ' ὅσαπερ</TextUnit>
    <TextUnit id="1042" loc="1070">ἔστιν ὑπ' ἐμᾶς πτέρυγος ἐν φοναῖς ὄλλυται.</TextUnit>
    <TextUnit id="1043" loc="1071">τῇδε μέντοι θἠμέρᾳ μάλιστ' ἐπαναγορεύεται,</TextUnit>
    <TextUnit id="1044" loc="1072">ἢν ἀποκτείνῃ τις ὑμῶν Διαγόραν τὸν Μήλιον,</TextUnit>
    <TextUnit id="1045" loc="1073">λαμβάνειν τάλαντον, ἤν τε τῶν τυράννων τίς τινα</TextUnit>
    <TextUnit id="1046" loc="1075">τῶν τεθνηκότων ἀποκτείνῃ, τάλαντον λαμβάνειν.</TextUnit>
    <TextUnit id="1047" loc="1076">βουλόμεσθ' οὖν νυν ἀνειπεῖν ταὐτὰ χἠμεῖς ἐνθάδε.</TextUnit>
    <TextUnit id="1048" loc="1077">ἢν ἀποκτείνῃ τις ὑμῶν Φιλοκράτη τὸν Στρούθιον,</TextUnit>
    <TextUnit id="1049" loc="1078">λήψεται τάλαντον, ἢν δὲ ζῶντά γ' ἀγάγῃ, τέτταρα,</TextUnit>
    <TextUnit id="1050" loc="1079">ὅτι συνείρων τοὺς σπίνους πωλεῖ καθ' ἑπτὰ τοὐβολοῦ,</TextUnit>
    <TextUnit id="1051" loc="1080">εἶτα φυσῶν τὰς κίχλας δείκνυσι καὶ λυμαίνεται,</TextUnit>
    <TextUnit id="1052" loc="1081">τοῖς τε κοψίχοισιν ἐς τὰς ῥῖνας ἐγχεῖ τὰ πτερά,</TextUnit>
    <TextUnit id="1053" loc="1082">τὰς περιστεράς θ' ὁμοίως ξυλλαβὼν εἵρξας ἔχει,</TextUnit>
    <TextUnit id="1054" loc="1083">κἀπαναγκάζει παλεύειν δεδεμένας ἐν δικτύῳ.</TextUnit>
    <TextUnit id="1055" loc="1084">ταῦτα βουλόμεσθ' ἀνειπεῖν: κεἴ τις ὄρνιθας τρέφει</TextUnit>
    <TextUnit id="1056" loc="1085">εἱργμένους ὑμῶν ἐν αὐλῇ, φράζομεν μεθιέναι.</TextUnit>
    <TextUnit id="1057" loc="1086">ἢν δὲ μὴ πίθησθε, συλληφθέντες ὑπὸ τῶν ὀρνέων</TextUnit>
    <TextUnit id="1058" loc="1087">αὖθις ὑμεῖς αὖ παρ' ἡμῖν δεδεμένοι παλεύσετε.</TextUnit>
    <TextUnit id="1059" loc="1088">εὔδαιμον φῦλον πτηνῶν</TextUnit>
    <TextUnit id="1060" loc="1089">οἰωνῶν, οἳ χειμῶνος μὲν</TextUnit>
    <TextUnit id="1061" loc="1090">χλαίνας οὐκ ἀμπισχνοῦνται:</TextUnit>
    <TextUnit id="1062" loc="1091">οὐδ' αὖ θερμὴ πνίγους ἡμᾶς</TextUnit>
    <TextUnit id="1063" loc="1092">ἀκτὶς τηλαυγὴς θάλπει:</TextUnit>
    <TextUnit id="1064" loc="1093">ἀλλ' ἀνθηρῶν λειμώνων</TextUnit>
    <TextUnit id="1065" loc="1094">φύλλων τ' ἐν κόλποις ναίω,</TextUnit>
    <TextUnit id="1066" loc="1095">ἡνίκ' ἂν ὁ θεσπέσιος ὀξὺ μέλος ἀχέτας</TextUnit>
    <TextUnit id="1067" loc="1096">θάλπεσι μεσημβρινοῖς ἡλιομανὴς βοᾷ.</TextUnit>
    <TextUnit id="1068" loc="1097">χειμάζω δ' ἐν κοίλοις ἄντροις</TextUnit>
    <TextUnit id="1069" loc="1098">νύμφαοις οὐρείαις ξυμπαίζων:</TextUnit>
    <TextUnit id="1070" loc="1099">ἠρινά τε βοσκόμεθα παρθένια</TextUnit>
    <TextUnit id="1071" loc="1100">λευκότροφα μύρτα Χαρίτων τε κηπεύματα.</TextUnit>
    <TextUnit id="1072" loc="1101">τοῖς κριταῖς εἰπεῖν τι βουλόμεσθα τῆς νίκης πέρι,</TextUnit>
    <TextUnit id="1073" loc="1102">ὅς' ἀγάθ', ἢν κρίνωσιν ἡμᾶς, πᾶσιν αὐτοῖς δώσομεν,</TextUnit>
    <TextUnit id="1074" loc="1103">ὥστε κρείττω δῶρα πολλῷ τῶν ̓Αλεξάνδρου λαβεῖν.</TextUnit>
    <TextUnit id="1075" loc="1105">πρῶτα μὲν γὰρ οὗ μάλιστα πᾶς κριτὴς ἐφίεται,</TextUnit>
    <TextUnit id="1076" loc="1106">γλαῦκες ὑμᾶς οὔποτ' ἐπιλείψουσι Λαυρειωτικαί:</TextUnit>
    <TextUnit id="1077" loc="1107">ἀλλ' ἐνοικήσουσιν ἔνδον, ἔν τε τοῖς βαλλαντίοις</TextUnit>
    <TextUnit id="1078" loc="1108">ἐννεοττεύσουσι κἀκλέψουσι μικρὰ κέρματα.</TextUnit>
    <TextUnit id="1079" loc="1109">εἶτα πρὸς τούτοισιν ὥσπερ ἐν ἱεροῖς οἰκήσετε:</TextUnit>
    <TextUnit id="1080" loc="1110">τὰς γὰρ ὑμῶν οἰκίας ἐρέψομεν πρὸς αἰετόν:</TextUnit>
    <TextUnit id="1081" loc="1111">κἂν λαχόντες ἀρχίδιον εἶθ' ἁρπάσαι βούλησθέ τι,</TextUnit>
    <TextUnit id="1082" loc="1112">ὀξὺν ἱερακίσκον ἐς τὰς χεῖρας ὑμῖν δώσομεν.</TextUnit>
    <TextUnit id="1083" loc="1113">ἢν δέ που δειπνῆτε, πρηγορεῶνας ὑμῖν πέμψομεν.</TextUnit>
    <TextUnit id="1084" loc="1114">ἢν δὲ μὴ κρίνητε, χαλκεύεσθε μηνίσκους φορεῖν</TextUnit>
    <TextUnit id="1085" loc="1115">ὥσπερ ἀνδριάντες: ὡς ὑμῶν ὃς ἂν μὴ μῆν' ἔχῃ,</TextUnit>
    <TextUnit id="1086" loc="1116">ὅταν ἔχητε χλανίδα λευκήν, τότε μάλισθ' οὕτω δίκην</TextUnit>
    <TextUnit id="1087" loc="1117">δώσεθ' ἡμῖν, πᾶσι τοῖς ὄρνισι κατατιλώμενοι.</TextUnit>
    <TextUnit id="1088" loc="1118">τὰ μὲν ἱέρ' ἡμῖν ἐστιν ὦρνιθες καλά:</TextUnit>
    <TextUnit id="1089" loc="1119">ἀλλ' ὡς ἀπὸ τοῦ τείχους πάρεστιν ἄγγελος</TextUnit>
    <TextUnit id="1090" loc="1120">οὐδείς, ὅτου πευσόμεθα τἀκεῖ πράγματα.</TextUnit>
    <TextUnit id="1091" loc="1121">ἀλλ' οὑτοσὶ τρέχει τις ̓Αλφειὸν πνέων.</TextUnit>
    <TextUnit id="1092" loc="1122">ποῦ ποῦ 'στι, ποῦ ποῦ ποῦ 'στι, ποῦ ποῦ ποῦ 'στι ποῦ,</TextUnit>
    <TextUnit id="1093" loc="1123">ποῦ Πισθέταιρός ἐστιν ἅρχων;   οὑτοσί.</TextUnit>
    <TextUnit id="1094" loc="1124">ἐξῳκοδόμηταί σοι τὸ τεῖχος.   εὖ λέγεις.</TextUnit>
    <TextUnit id="1095" loc="1125">κάλλιστον ἔργον καὶ μεγαλοπρεπέστατον:</TextUnit>
    <TextUnit id="1096" loc="1126">ὥστ' ἂν ἐπάνω μὲν Προξενίδης ὁ Κομπασεὺς</TextUnit>
    <TextUnit id="1097" loc="1127">καὶ Θεογένης ἐναντίω δύ' ἅρματε,</TextUnit>
    <TextUnit id="1098" loc="1128">ἵππων ὑπόντων μέγεθος ὅσον ὁ δούριος,</TextUnit>
    <TextUnit id="1099" loc="1129">ὑπὸ τοῦ πλάτους ἂν παρελασαίτην.   ̔Ηράκλεις.</TextUnit>
    <TextUnit id="1100" loc="1130">τὸ δὲ μῆκός ἐστι, καὶ γὰρ ἐμέτρης' αὔτ' ἐγώ,</TextUnit>
    <TextUnit id="1101" loc="1131">ἑκατοντορόγυιον.   ὦ Πόσειδον τοῦ μάκρους.</TextUnit>
    <TextUnit id="1102" loc="1132">τίνες ᾠκοδόμησαν αὐτὸ τηλικουτονί;</TextUnit>
    <TextUnit id="1103" loc="1133">ὄρνιθες, οὐδεὶς ἄλλος, οὐκ Αἰγύπτιος</TextUnit>
    <TextUnit id="1104" loc="1134">πλινθοφόρος, οὐ λιθουργός, οὐ τέκτων παρῆν,</TextUnit>
    <TextUnit id="1105" loc="1135">ἀλλ' αὐτόχειρες, ὥστε θαυμάζειν ἐμέ.</TextUnit>
    <TextUnit id="1106" loc="1136">ἐκ μέν γε Λιβύης ἧκον ὡς τρισμύριαι</TextUnit>
    <TextUnit id="1107" loc="1137">γέρανοι θεμελίους καταπεπωκυῖαι λίθους.</TextUnit>
    <TextUnit id="1108" loc="1138">τούτους δ' ἐτύκιζον αἱ κρέκες τοῖς ῥύγχεσιν.</TextUnit>
    <TextUnit id="1109" loc="1139">ἕτεροι δ' ἐπλινθοφόρουν πελαργοὶ μύριοι:</TextUnit>
    <TextUnit id="1110" loc="1140">ὕδωρ δ' ἐφόρουν κάτωθεν ἐς τὸν ἀέρα</TextUnit>
    <TextUnit id="1111" loc="1141">οἱ χαραδριοὶ καὶ τἄλλα ποτόμι' ὄρνεα.</TextUnit>
    <TextUnit id="1112" loc="1142">ἐπηλοφόρουν δ' αὐτοῖσι τίνες;   ἐρωδιοὶ</TextUnit>
    <TextUnit id="1113" loc="1143">λεκάναισι.   τὸν δὲ πηλὸν ἐνεβάλλοντο πῶς;</TextUnit>
    <TextUnit id="1114" loc="1144">τοῦτ' ὦγάθ' ἐξηύρητο καὶ σοφώτατα:</TextUnit>
    <TextUnit id="1115" loc="1145">οἱ χῆνες ὑποτύπτοντες ὥσπερ ταῖς ἄμαις</TextUnit>
    <TextUnit id="1116" loc="1146">ἐς τὰς λεκάνας ἐνέβαλλον αὐτοῖς τοῖν ποδοῖν.</TextUnit>
    <TextUnit id="1117" loc="1147">τί δῆτα πόδες ἂν οὐκ ἂν ἐργασαίατο;</TextUnit>
    <TextUnit id="1118" loc="1148">καὶ νὴ Δί' αἱ νῆτταί γε περιεζωσμέναι</TextUnit>
    <TextUnit id="1119" loc="1149">ἐπλινθοφόρουν: ἄνω δὲ τὸν ὑπαγωγέα</TextUnit>
    <TextUnit id="1120" loc="1150">ἐπέτοντ' ἔχουσαι κατόπιν †ὥσπερ παιδία</TextUnit>
    <TextUnit id="1121" loc="1151">τὸν πηλὸν ἐν τοῖς στόμασιν† αἱ χελιδόνες.</TextUnit>
    <TextUnit id="1122" loc="1152">τί δῆτα μισθωτοὺς ἂν ἔτι μισθοῖτό τις;</TextUnit>
    <TextUnit id="1123" loc="1153">φέρ' ἴδω, τί δαί; τὰ ξύλινα τοῦ τείχους τίνες</TextUnit>
    <TextUnit id="1124" loc="1154">ἀπηργάσαντ';   ὄρνιθες ἦσαν τέκτονες</TextUnit>
    <TextUnit id="1125" loc="1155">σοφώτατοι πελεκᾶντες, οἳ τοῖς ῥύγχεσιν</TextUnit>
    <TextUnit id="1126" loc="1156">ἀπεπελέκησαν τὰς πύλας: ἦν δ' ὁ κτύπος</TextUnit>
    <TextUnit id="1127" loc="1157">αὐτῶν πελεκώντων ὥσπερ ἐν ναυπηγίῳ.</TextUnit>
    <TextUnit id="1128" loc="1158">καὶ νῦν ἅπαντ' ἐκεῖνα πεπύλωται πύλαις</TextUnit>
    <TextUnit id="1129" loc="1159">καὶ βεβαλάνωται καὶ φυλάττεται κύκλῳ,</TextUnit>
    <TextUnit id="1130" loc="1160">ἐφοδεύεται, κωδωνοφορεῖται, πανταχῇ,</TextUnit>
    <TextUnit id="1131" loc="1161">φυλακαὶ καθεστήκασι καὶ φρυκτωρίαι</TextUnit>
    <TextUnit id="1132" loc="1162">ἐν τοῖσι πύργοις. ἀλλ' ἐγὼ μὲν ἀποτρέχων</TextUnit>
    <TextUnit id="1133" loc="1163">ἀπονίψομαι: σὺ δ' αὐτὸς ἤδη τἄλλα δρᾶ.</TextUnit>
    <TextUnit id="1134" loc="1164">οὗτος τί ποιεῖς; ἆρα θαυμάζεις ὅτι</TextUnit>
    <TextUnit id="1135" loc="1165">οὕτω τὸ τεῖχος ἐκτετείχισται ταχύ;</TextUnit>
    <TextUnit id="1136" loc="1166">νὴ τοὺς θεοὺς ἔγωγε: καὶ γὰρ ἄξιον:</TextUnit>
    <TextUnit id="1137" loc="1167">ἴσα γὰρ ἀληθῶς φαίνεταί μοι ψεύδεσιν.</TextUnit>
    <TextUnit id="1138" loc="1168">ἀλλ' ὅδε φύλαξ γὰρ τῶν ἐκεῖθεν ἄγγελος</TextUnit>
    <TextUnit id="1139" loc="1169">ἐσθεῖ πρὸς ἡμᾶς δεῦρο πυρρίχην βλέπων.</TextUnit>
    <TextUnit id="1140" loc="1170">ἰοὺ ἰού, ἰοὺ ἰού, ἰοὺ ἰού.</TextUnit>
    <TextUnit id="1141" loc="1171">τί τὸ πρᾶγμα τουτί;   δεινότατα πεπόνθαμεν.</TextUnit>
    <TextUnit id="1142" loc="1172">τῶν γὰρ θεῶν τις ἄρτι τῶν παρὰ τοῦ Διὸς</TextUnit>
    <TextUnit id="1143" loc="1173">διὰ τῶν πυλῶν εἰσέπτετ' ἐς τὸν ἀέρα,</TextUnit>
    <TextUnit id="1144" loc="1174">λαθὼν κολοιοὺς φύλακας ἡμεροσκόπους.</TextUnit>
    <TextUnit id="1145" loc="1175">ὦ δεινὸν ἔργον καὶ σχέτλιον εἰργασμένος.</TextUnit>
    <TextUnit id="1146" loc="1176">τίς τῶν θεῶν;   οὐκ ἴσμεν: ὅτι δ' εἶχε πτερά,</TextUnit>
    <TextUnit id="1147" loc="1177">τοῦτ' ἴσμεν.   οὔκουν δῆτα περιπόλους ἐχρῆν</TextUnit>
    <TextUnit id="1148" loc="1178">πέμψαι κατ' αὐτὸν εὐθύς;   ἀλλ' ἐπέμψαμεν</TextUnit>
    <TextUnit id="1149" loc="1179">τρισμυρίους ἱέρακας ἱπποτοξότας,</TextUnit>
    <TextUnit id="1150" loc="1180">χωρεῖ δὲ πᾶς τις ὄνυχας ἠγκυλωμένος,</TextUnit>
    <TextUnit id="1151" loc="1181">κερχνῂς τριόρχης γὺψ κύμινδις αἰετός:</TextUnit>
    <TextUnit id="1152" loc="1182">ῥύμῃ τε καὶ πτεροῖσι καὶ ῥοιζήμασιν</TextUnit>
    <TextUnit id="1153" loc="1183">αἰθὴρ δονεῖται τοῦ θεοῦ ζητουμένου:</TextUnit>
    <TextUnit id="1154" loc="1184">κἄστ' οὐ μακρὰν ἄπωθεν, ἀλλ' ἐνταῦθά που</TextUnit>
    <TextUnit id="1155" loc="1185">ἤδη 'στίν.   οὔκουν σφενδόνας δεῖ λαμβάνειν</TextUnit>
    <TextUnit id="1156" loc="1186">καὶ τόξα; χώρει δεῦρο πᾶς ὑπηρέτης:</TextUnit>
    <TextUnit id="1157" loc="1187">τόξευε παῖε, σφενδόνην τίς μοι δότω.</TextUnit>
    <TextUnit id="1158" loc="1188">πόλεμος αἴρεται, πόλεμος οὐ φατὸς</TextUnit>
    <TextUnit id="1159" loc="1190">πρὸς ἐμὲ καὶ θεούς. ἀλλὰ φύλαττε πᾶς</TextUnit>
    <TextUnit id="1160" loc="1191">ἀέρα περινέφελον, ὃν ἔρεβος ἐτέκετο,</TextUnit>
    <TextUnit id="1161" loc="1195">μή σε λάθῃ θεῶν τις ταύτῃ περῶν:</TextUnit>
    <TextUnit id="1162" loc="1196">ἄθρει δὲ πᾶς κύκλῳ σκοπῶν,</TextUnit>
    <TextUnit id="1163" loc="1197">ὡς ἐγγὺς ἤδη δαίμονος πεδαρσίου</TextUnit>
    <TextUnit id="1164" loc="1198">δίνης πτερωτὸς φθόγγος ἐξακούεται.</TextUnit>
    <TextUnit id="1165" loc="1199">αὕτη σύ, ποῖ ποῖ ποῖ πέτει; μέν' ἥσυχος,</TextUnit>
    <TextUnit id="1166" loc="1200">ἔχ' ἀτρέμας: αὐτοῦ στῆθ': ἐπίσχες τοῦ δρόμου.</TextUnit>
    <TextUnit id="1167" loc="1201">τίς εἶ; ποδαπή; λέγειν ἐχρῆν ὁπόθεν πότ' εἶ.</TextUnit>
    <TextUnit id="1168" loc="1202">παρὰ τῶν θεῶν ἔγωγε τῶν ̓Ολυμπίων.</TextUnit>
    <TextUnit id="1169" loc="1203">ὄνομα δέ σο. τί ἐστι; πλοῖον ἢ κυνῆ;</TextUnit>
    <TextUnit id="1170" loc="1204">̓͂Ιρις ταχεῖα.   Πάραλος ἢ Σαλαμινία;</TextUnit>
    <TextUnit id="1171" loc="1205">τί δὲ τοῦτο;   ταυτηνί τις οὐ συλλήψεται</TextUnit>
    <TextUnit id="1172" loc="1206">ἀναπτόμενος τρίορχος;   ἐμὲ συλλήψεται;</TextUnit>
    <TextUnit id="1173" loc="1207">τί ποτ' ἐστὶ τουτὶ τὸ κακόν;   οἰμώξει μακρά.</TextUnit>
    <TextUnit id="1174" loc="1208">ἄτοπόν γε τουτὶ πρᾶγμα.   κατὰ ποίας πύλας</TextUnit>
    <TextUnit id="1175" loc="1209">εἰσῆλθες ἐς τὸ τεῖχος ὦ μιαρωτάτη;</TextUnit>
    <TextUnit id="1176" loc="1210">οὐκ οἶδα μὰ Δί' ἔγωγε κατὰ ποίας πύλας.</TextUnit>
    <TextUnit id="1177" loc="1211">ἤκουσας αὐτῆς οἷον εἰρωνεύεται;</TextUnit>
    <TextUnit id="1178" loc="1212">πρὸς τοὺς κολοιάρχας προσῆλθες; οὐ λέγεις;</TextUnit>
    <TextUnit id="1179" loc="1213">σφραγῖδ' ἔχεις παρὰ τῶν πελαργῶν;   τί τὸ κακόν.</TextUnit>
    <TextUnit id="1180" loc="1214">οὐκ ἔλαβες;   ὑγιαίνεις μέν;   οὐδὲ σύμβολον</TextUnit>
    <TextUnit id="1181" loc="1215">ἐπέβαλεν ὀρνίθαρχος οὐδείς σοι παρών;</TextUnit>
    <TextUnit id="1182" loc="1216">μὰ Δί' οὐκ ἔμοιγ' ἐπέβαλεν οὐδεὶς ὦ μέλε.</TextUnit>
    <TextUnit id="1183" loc="1217">κἄπειτα δῆθ' οὕτω σιωπῇ διαπέτει</TextUnit>
    <TextUnit id="1184" loc="1218">διὰ τῆς πόλεως τῆς ἀλλοτρίας καὶ τοῦ χάους;</TextUnit>
    <TextUnit id="1185" loc="1219">ποίᾳ γὰρ ἄλλῃ χρὴ πέτεσθαι τοὺς θεούς;</TextUnit>
    <TextUnit id="1186" loc="1220">οὐκ οἶδα μὰ Δί' ἔγωγε: τῇδε μὲν γὰρ οὔ.</TextUnit>
    <TextUnit id="1187" loc="1221">ἀδικεῖς δὲ καὶ νῦν. ἆρά γ' οἶσθα τοῦθ' ὅτι</TextUnit>
    <TextUnit id="1188" loc="1222">δικαιότατ' ἂν ληφθεῖσα πασῶν ̓Ιρίδων</TextUnit>
    <TextUnit id="1189" loc="1223">ἀπέθανες, εἰ τῆς ἀξίας ἐτύγχανες;</TextUnit>
    <TextUnit id="1190" loc="1224">ἀλλ' ἀθάνατός εἰμ'.   ἀλλ' ὅμως ἂν ἀπέθανες.</TextUnit>
    <TextUnit id="1191" loc="1225">δεινότατα γάρ τοι πεισόμεσθ', ἐμοὶ δοκεῖ,</TextUnit>
    <TextUnit id="1192" loc="1226">εἰ τῶν μὲν ἄλλων ἄρχομεν, ὑμεῖς δ' οἱ θεοὶ</TextUnit>
    <TextUnit id="1193" loc="1227">ἀκολαστανεῖτε, κοὐδέπω γνώσεσθ' ὅτι</TextUnit>
    <TextUnit id="1194" loc="1228">ἀκροατέον ὑμῖν ἐν μέρει τῶν κρειττόνων.</TextUnit>
    <TextUnit id="1195" loc="1229">φράσον δέ τοί μοι τὼ πτέρυγε ποῖ ναυστολεῖς;</TextUnit>
    <TextUnit id="1196" loc="1230">ἐγώ; πρὸς ἀνθρώπους πέτομαι παρὰ τοῦ πατρὸς</TextUnit>
    <TextUnit id="1197" loc="1231">φράσουσα θύειν τοῖς ̓Ολυμπίοις θεοῖς</TextUnit>
    <TextUnit id="1198" loc="1232">μηλοσφαγεῖν τε βουθύτοις ἐπ' ἐσχάραις</TextUnit>
    <TextUnit id="1199" loc="1233">κνισᾶν τ' ἀγυιάς.   τί σὺ λέγεις; ποίοις θεοῖς;</TextUnit>
    <TextUnit id="1200" loc="1234">ποίοισιν; ἡμῖν τοῖς ἐν οὐρανῷ θεοῖς.</TextUnit>
    <TextUnit id="1201" loc="1235">θεοὶ γὰρ ὑμεῖς;   τίς γάρ ἐστ' ἄλλος θεός;</TextUnit>
    <TextUnit id="1202" loc="1236">ὄρνιθες ἀνθρώποισι νῦν εἰσιν θεοί,</TextUnit>
    <TextUnit id="1203" loc="1237">οἷς θυτέον αὐτούς, ἀλλὰ μὰ Δί' οὐ τῷ Διί.</TextUnit>
    <TextUnit id="1204" loc="1238">ὦ μῶρε μῶρε μὴ θεῶν κίνει φρένας</TextUnit>
    <TextUnit id="1205" loc="1239">δεινάς, ὅπως μή σου γένος πανώλεθρον</TextUnit>
    <TextUnit id="1206" loc="1240">Διὸς μακέλλῃ πᾶν ἀναστρέψῃ Δίκη,</TextUnit>
    <TextUnit id="1207" loc="1241">λιγνὺς δὲ σῶμα καὶ δόμων περιπτυχὰς</TextUnit>
    <TextUnit id="1208" loc="1242">καταιθαλώσῃ σου Λικυμνίαις βολαῖς.</TextUnit>
    <TextUnit id="1209" loc="1243">ἄκουσον αὕτη: παῦε τῶν παφλασμάτων:</TextUnit>
    <TextUnit id="1210" loc="1244">ἔχ' ἀτρέμα. φέρ' ἴδω, πότερα Λυδὸν ἢ Φρύγα</TextUnit>
    <TextUnit id="1211" loc="1245">ταυτὶ λέγουσα μορμολύττεσθαι δοκεῖς;</TextUnit>
    <TextUnit id="1212" loc="1246">ἆρ' οἶσθ' ὅτι Ζεὺς εἴ με λυπήσει πέρα,</TextUnit>
    <TextUnit id="1213" loc="1247">μέλαθρα μὲν αὐτοῦ καὶ δόμους ̓Αμφίονος</TextUnit>
    <TextUnit id="1214" loc="1248">καταιθαλώσω πυρφόροισιν αἰετοῖς;</TextUnit>
    <TextUnit id="1215" loc="1249">πέμψω δὲ πορφυρίωνας ἐς τὸν οὐρανὸν</TextUnit>
    <TextUnit id="1216" loc="1250">ὄρνις ἐπ' αὐτὸν παρδαλᾶς ἐνημμένους</TextUnit>
    <TextUnit id="1217" loc="1251">πλεῖν ἑξακοσίους τὸν ἀριθμόν. καὶ δή ποτε</TextUnit>
    <TextUnit id="1218" loc="1252">εἷς Πορφυρίων αὐτῷ παρέσχε πράγματα.</TextUnit>
    <TextUnit id="1219" loc="1253">σὺ δ' εἴ με λυπήσεις τι, τῆς διακόνου</TextUnit>
    <TextUnit id="1220" loc="1254">πρώτης ἀνατείνας τὼ σκέλει διαμηριῶ</TextUnit>
    <TextUnit id="1221" loc="1255">τὴν ̓͂Ιριν αὐτήν, ὥστε θαυμάζειν ὅπως</TextUnit>
    <TextUnit id="1222" loc="1256">οὕτω γέρων ὢν στύομαι τριέμβολον.</TextUnit>
    <TextUnit id="1223" loc="1257">διαρραγείης ὦ μέλ' αὐτοῖς ῥήμασιν.</TextUnit>
    <TextUnit id="1224" loc="1258">οὐκ ἀποσοβήσεις; οὐ ταχέως; εὐρὰξ πατάξ.</TextUnit>
    <TextUnit id="1225" loc="1259">ἦ μήν σε παύσει τῆς ὕβρεως οὑμὸς πατήρ.</TextUnit>
    <TextUnit id="1226" loc="1260">οἴμοι τάλας. οὔκουν ἑτέρωσε πετομένη</TextUnit>
    <TextUnit id="1227" loc="1261">καταιθαλώσεις τῶν νεωτέρων τινά;</TextUnit>
    <TextUnit id="1228" loc="1262">ἀποκεκλῄκαμεν διογενεῖς θεοὺς</TextUnit>
    <TextUnit id="1229" loc="1263">μηκέτι τὴν ἐμὴν διαπερᾶν πόλιν,</TextUnit>
    <TextUnit id="1230" loc="1265">μηδέ γέ τιν' ἱερόθυτον ἀνὰ δάπεδον ἔτι</TextUnit>
    <TextUnit id="1231" loc="1266">τῇδε βροτῶν θεοῖσι πέμπειν καπνόν.</TextUnit>
    <TextUnit id="1232" loc="1267">δεινόν γε τὸν κήρυκα τὸν παρὰ τοὺς βροτοὺς</TextUnit>
    <TextUnit id="1233" loc="1270">οἰχόμενον, εἰ μηδέποτε νοστήσει πάλιν.</TextUnit>
    <TextUnit id="1234" loc="1271">ὦ Πισθέταιρ' ὦ μακάρι' ὦ σοφώτατε,</TextUnit>
    <TextUnit id="1235" loc="1272">ὦ κλεινότατ' ὦ σοφώτατ' ὦ γλαφυρώτατε,</TextUnit>
    <TextUnit id="1236" loc="1273">ὦ τρισμακάρι' ὦ κατακέλευσον.   τί σὺ λέγεις;</TextUnit>
    <TextUnit id="1237" loc="1274">στεφάνῳ σε χρυσῷ τῷδε σοφίας οὕνεκα</TextUnit>
    <TextUnit id="1238" loc="1275">στεφανοῦσι καὶ τιμῶσιν οἱ πάντες λεῴ.</TextUnit>
    <TextUnit id="1239" loc="1276">δέχομαι. τί δ' οὕτως οἱ λεῲ τιμῶσί με;</TextUnit>
    <TextUnit id="1240" loc="1277">ὦ κλεινοτάτην αἰθέριον οἰκίσας πόλιν,</TextUnit>
    <TextUnit id="1241" loc="1278">οὐκ οἷσθ' ὅσην τιμὴν παρ' ἀνθρώποις φέρει,</TextUnit>
    <TextUnit id="1242" loc="1279">ὅσους τ' ἐραστὰς τῆσδε τῆς χώρας ἔχεις.</TextUnit>
    <TextUnit id="1243" loc="1280">πρὶν μὲν γὰρ οἰκίσαι σε τήνδε τὴν πόλιν,</TextUnit>
    <TextUnit id="1244" loc="1281">ἐλακωνομάνουν ἅπαντες ἄνθρωποι τότε,</TextUnit>
    <TextUnit id="1245" loc="1282">ἐκόμων ἐπείνων ἐρρύπων ἐσωκράτουν</TextUnit>
    <TextUnit id="1246" loc="1283">σκυτάλι' ἐφόρουν, νυνὶ δ' ὑποστρέψαντες αὖ</TextUnit>
    <TextUnit id="1247" loc="1284">ὀρνιθομανοῦσι, πάντα δ' ὑπὸ τῆς ἡδονῆς</TextUnit>
    <TextUnit id="1248" loc="1285">ποιοῦσιν ἅπερ ὄρνιθες ἐκμιμούμενοι:</TextUnit>
    <TextUnit id="1249" loc="1286">πρῶτον μὲν εὐθὺς πάντες ἐξ εὐνῆς ἅμα</TextUnit>
    <TextUnit id="1250" loc="1287">ἐπέτονθ' ἕωθεν ὥσπερ ἡμεῖς ἐπὶ νομόν:</TextUnit>
    <TextUnit id="1251" loc="1288">κἄπειτ' ἂν ἅμα κατῆραν ἐς τὰ βιβλία:</TextUnit>
    <TextUnit id="1252" loc="1289">εἶτ' ἀπενέμοντ' ἐνταῦθα τὰ ψηφίσματα.</TextUnit>
    <TextUnit id="1253" loc="1290">ὠρνιθομάνουν δ' οὕτω περιφανῶς ὥστε καὶ</TextUnit>
    <TextUnit id="1254" loc="1291">πολλοῖσιν ὀρνίθων ὀνόματ' ἦν κείμενα.</TextUnit>
    <TextUnit id="1255" loc="1292">πέρδιξ μὲν εἷς κάπηλος ὠνομάζετο</TextUnit>
    <TextUnit id="1256" loc="1293">χωλός, Μενίππῳ δ' ἦν χελιδὼν τοὔνομα,</TextUnit>
    <TextUnit id="1257" loc="1294">̓Οπουντίῳ δ' ὀφθαλμὸν οὐκ ἔχων κόραξ,</TextUnit>
    <TextUnit id="1258" loc="1295">κορυδὸς Φιλοκλέει, χηναλώπηξ Θεογένει,</TextUnit>
    <TextUnit id="1259" loc="1296">ἶβις Λυκούργῳ, Χαιρεφῶντι νυκτερίς,</TextUnit>
    <TextUnit id="1260" loc="1297">Συρακοσίῳ δὲ κίττα: Μειδίας δ' ἐκεῖ</TextUnit>
    <TextUnit id="1261" loc="1298">ὄρτυξ ἐκαλεῖτο: καὶ γὰρ ᾔκειν ὄρτυγι</TextUnit>
    <TextUnit id="1262" loc="1299">ὑπὸ στυφοκόπου τὴν κεφαλὴν πεπληγμένῳ.</TextUnit>
    <TextUnit id="1263" loc="1300">ᾖδον δ' ὑπὸ φιλορνιθίας πάντες μέλη,</TextUnit>
    <TextUnit id="1264" loc="1301">ὅπου χελιδὼν ἦν τις ἐμπεποιημένη</TextUnit>
    <TextUnit id="1265" loc="1302">ἢ πηνέλοψ ἢ χήν τις ἢ περιστερὰ</TextUnit>
    <TextUnit id="1266" loc="1303">ἢ πτέρυγες, ἢ πτεροῦ τι καὶ σμικρὸν προσῆν.</TextUnit>
    <TextUnit id="1267" loc="1304">τοιαῦτα μὲν τἀκεῖθεν. ἓν δέ σοι λέγω:</TextUnit>
    <TextUnit id="1268" loc="1305">ἥξους' ἐκεῖθεν δεῦρο πλεῖν ἢ μύριοι</TextUnit>
    <TextUnit id="1269" loc="1306">πτερῶν δεόμενοι καὶ τρόπων γαμψωνύχων:</TextUnit>
    <TextUnit id="1270" loc="1307">ὥστε πτερῶν σοι τοῖς ἐποίκοις δεῖ ποθέν.</TextUnit>
    <TextUnit id="1271" loc="1308">οὐκ ἆρα μὰ Δί' ἡμῖν ἔτ' ἔργον ἑστάναι.</TextUnit>
    <TextUnit id="1272" loc="1309">ἀλλ' ὡς τάχιστα σὺ μὲν ἰὼν τὰς ἀρρίχους</TextUnit>
    <TextUnit id="1273" loc="1310">καὶ τοὺς κοφίνους ἅπαντας ἐμπίμπλη πτερῶν:</TextUnit>
    <TextUnit id="1274" loc="1311">Μανῆς δὲ φερέτω μοι θύραζε τὰ πτερά:</TextUnit>
    <TextUnit id="1275" loc="1312">ἐγὼ δ' ἐκείνων τοὺς προσιόντας δέξομαι.</TextUnit>
    <TextUnit id="1276" loc="1313">ταχὺ δὴ πολυάνορα τάνδε πόλιν</TextUnit>
    <TextUnit id="1277" loc="1314">καλεῖ τις ἀνθρώπων.</TextUnit>
    <TextUnit id="1278" loc="1315">τύχη μόνον προσείη.</TextUnit>
    <TextUnit id="1279" loc="1316">κατέχουσι δ' ἔρωτες ἐμᾶς πόλεως.</TextUnit>
    <TextUnit id="1280" loc="1317">θάττον φέρειν κελεύω.</TextUnit>
    <TextUnit id="1281" loc="1318">τί γὰρ οὐκ ἔνι ταύτῃ</TextUnit>
    <TextUnit id="1282" loc="1319">καλὸν ἀνδρὶ μετοικεῖν;</TextUnit>
    <TextUnit id="1283" loc="1320">Σοφία Πόθος ̓Αμβροσία Χάριτες</TextUnit>
    <TextUnit id="1284" loc="1321">τό τε τῆς ἀγανόφρονος ̔Ησυχίας</TextUnit>
    <TextUnit id="1285" loc="1322">εὐήμερον πρόσωπον.</TextUnit>
    <TextUnit id="1286" loc="1323">ὡς βλακικῶς διακονεῖς: οὐ θᾶττον ἐγκονήσεις;</TextUnit>
    <TextUnit id="1287" loc="1325">φερέτω κάλαθον ταχύ τις πτερύγων,</TextUnit>
    <TextUnit id="1288" loc="1326">σὺ δ' αὖθις ἐξόρμα —</TextUnit>
    <TextUnit id="1289" loc="1327">τύπτων γε τοῦτον ὡδί.</TextUnit>
    <TextUnit id="1290" loc="1328">πάνυ γὰρ βραδύς ἐστί τις ὥσπερ ὄνος.</TextUnit>
    <TextUnit id="1291" loc="1329">Μανῆς γάρ ἐστι δειλός.</TextUnit>
    <TextUnit id="1292" loc="1330">σὺ δὲ τὰ πτερὰ πρῶτον</TextUnit>
    <TextUnit id="1293" loc="1331">διάθες τάδε κόσμῳ,</TextUnit>
    <TextUnit id="1294" loc="1332">τά τε μουσίχ' ὁμοῦ τά τε μαντικὰ καὶ</TextUnit>
    <TextUnit id="1295" loc="1333">τὰ θαλάττι'. ἔπειτα δ' ὅπως φρονίμως</TextUnit>
    <TextUnit id="1296" loc="1334">πρὸς ἄνδρ' ὁρῶν πτερώσεις.</TextUnit>
    <TextUnit id="1297" loc="1335">οὔ τοι μὰ τὰς κερχνῇδας ἔτι σοῦ σχήσομαι,</TextUnit>
    <TextUnit id="1298" loc="1336">οὕτως ὁρῶν σε δειλὸν ὄντα καὶ βραδύν.</TextUnit>
    <TextUnit id="1299" loc="1337">γενοίμαν αἰετὸς ὑψιπέτας,</TextUnit>
    <TextUnit id="1300" loc="1338">ὡς ἀμποταθείην ὑπὲρ ἀτρυγέτου</TextUnit>
    <TextUnit id="1301" loc="1339">γλαυκᾶς ἐπ' οἶδμα λίμνας.</TextUnit>
    <TextUnit id="1302" loc="1340">ἔοικεν οὐ ψευδαγγελήσειν ἅγγελος.</TextUnit>
    <TextUnit id="1303" loc="1341">ᾄδων γὰρ ὅδε τις αἰετοὺς προσέρχεται.</TextUnit>
    <TextUnit id="1304" loc="1342">αἰβοῖ:</TextUnit>
    <TextUnit id="1305" loc="1343">οὐκ ἔστιν οὐδὲν τοῦ πέτεσθαι γλυκύτερον:</TextUnit>
    <TextUnit id="1306" loc="1344">ὀρνιθομανῶ γὰρ καὶ πέτομαι καὶ βούλομαι</TextUnit>
    <TextUnit id="1307" loc="1345">οἰκεῖν μεθ' ὑμῶν κἀπιθυμῶ τῶν νόμων.</TextUnit>
    <TextUnit id="1308" loc="1346">ποίων νόμων; πολλοὶ γὰρ ὀρνίθων νόμοι.</TextUnit>
    <TextUnit id="1309" loc="1347">πάντων: μάλιστα δ' ὅτι καλὸν νομίζεται</TextUnit>
    <TextUnit id="1310" loc="1348">τὸν πατέρα τοῖς ὄρνισιν ἄγχειν καὶ δάκνειν.</TextUnit>
    <TextUnit id="1311" loc="1349">καὶ νὴ Δί' ἀνδρεῖόν γε πάνυ νομιζομεν,</TextUnit>
    <TextUnit id="1312" loc="1350">ὃς ἂν πεπλήγῃ τὸν πατέρα νεοττὸς ὤν.</TextUnit>
    <TextUnit id="1313" loc="1351">διὰ ταῦτα μέντοι δεῦρ' ἀνοικισθεὶς ἐγὼ</TextUnit>
    <TextUnit id="1314" loc="1352">ἄγχειν ἐπιθυμῶ τὸν πατέρα καὶ πάντ' ἔχειν.</TextUnit>
    <TextUnit id="1315" loc="1353">ἀλλ' ἔστιν ἡμῖν τοῖσιν ὄρνισιν νόμος</TextUnit>
    <TextUnit id="1316" loc="1354">παλαιὸς ἐν ταῖς τῶν πελαργῶν κύρβεσιν:</TextUnit>
    <TextUnit id="1317" loc="1355">ἐπὴν ὁ πατὴρ ὁ πελαργὸς ἐκπετησίμους</TextUnit>
    <TextUnit id="1318" loc="1356">πάντας ποιήσῃ τοὺς πελαργιδέας τρέφων,</TextUnit>
    <TextUnit id="1319" loc="1357">δεῖ τοὺς νεοττοὺς τὸν πατέρα πάλιν τρέφειν.</TextUnit>
    <TextUnit id="1320" loc="1358">ἀπέλαυσά τἄρα νὴ Δί' ἐλθὼν ἐνθαδί,</TextUnit>
    <TextUnit id="1321" loc="1359">εἴπερ γέ μοι καὶ τὸν πατέρα βοσκητέον.</TextUnit>
    <TextUnit id="1322" loc="1360">οὐδέν γ'. ἐπειδήπερ γὰρ ἦλθες ὦ μέλε</TextUnit>
    <TextUnit id="1323" loc="1361">εὔνους, πτερώσω ς' ὥσπερ ὄρνιν ὀρφανόν.</TextUnit>
    <TextUnit id="1324" loc="1362">σοὶ δ' ὦ νεανίσκ' οὐ κακῶς ὑποθήσομαι,</TextUnit>
    <TextUnit id="1325" loc="1363">ἀλλ' οἷάπερ αὐτὸς ἔμαθον ὅτε παῖς ἦ. σὺ γὰρ</TextUnit>
    <TextUnit id="1326" loc="1364">τὸν μὲν πατέρα μὴ τύπτε: ταυτηνδὶ λαβὼν</TextUnit>
    <TextUnit id="1327" loc="1365">τὴν πτέρυγα καὶ τουτὶ τὸ πλῆκτρον θἀτέρᾳ,</TextUnit>
    <TextUnit id="1328" loc="1366">νομίσας ἀλεκτρυόνος ἔχειν τονδὶ λόφον,</TextUnit>
    <TextUnit id="1329" loc="1367">φρούρει στρατεύου μισθοφορῶν σαυτὸν τρέφε,</TextUnit>
    <TextUnit id="1330" loc="1368">τὸν πατέρ ἔα ζῆν: ἀλλ' ἐπειδὴ μάχιμος εἶ,</TextUnit>
    <TextUnit id="1331" loc="1369">ἐς τἀπὶ Θρᾴκης ἀποπέτου κἀκεῖ μάχου.</TextUnit>
    <TextUnit id="1332" loc="1370">νὴ τὸν Διόνυσον εὖ γέ μοι δοκεῖς λέγειν,</TextUnit>
    <TextUnit id="1333" loc="1371">καὶ πείσομαί σοι.   νοῦν ἄρ' ἔξεις νὴ Δία.</TextUnit>
    <TextUnit id="1334" loc="1372">ἀναπέτομαι δὴ πρὸς ̓́Ολυμπον πτερύγεσσι κούφαις:</TextUnit>
    <TextUnit id="1335" loc="1373">πέτομαι δ' ὁδὸν ἄλλοτ' ἐπ' ἄλλαν μελέων —</TextUnit>
    <TextUnit id="1336" loc="1375">τουτὶ τὸ πρᾶγμα φορτίου δεῖται πτερῶν.</TextUnit>
    <TextUnit id="1337" loc="1376">ἀφόβῳ φρενὶ σώματί τε νέαν ἐφέπων —</TextUnit>
    <TextUnit id="1338" loc="1377">ἀσπαζόμεσθα φιλύρινον Κινησίαν.</TextUnit>
    <TextUnit id="1339" loc="1378">τί δεῦρο πόδα σὺ κυλλὸν ἀνὰ κύκλον κυκλεῖς;</TextUnit>
    <TextUnit id="1340" loc="1380">ὄρνις γενέσθαι βούλομαι λιγύφθογγος ἀηδών.</TextUnit>
    <TextUnit id="1341" loc="1381">παῦσαι μελῳδῶν, ἀλλ' ὅ τι λέγεις εἰπέ μοι.</TextUnit>
    <TextUnit id="1342" loc="1382">ὑπὸ σοῦ πτερωθεὶς βούλομαι μετάρσιος</TextUnit>
    <TextUnit id="1343" loc="1383">ἀναπτόμενος ἐκ τῶν νεφελῶν καινὰς λαβεῖν</TextUnit>
    <TextUnit id="1344" loc="1385">ἀεροδονήτους καὶ νιφοβόλους ἀναβολάς.</TextUnit>
    <TextUnit id="1345" loc="1386">ἐκ τῶν νεφελῶν γὰρ ἄν τις ἀναβολὰς λάβοι;</TextUnit>
    <TextUnit id="1346" loc="1387">κρέμαται μὲν οὖν ἐντεῦθεν ἡμῶν ἡ τέχνη.</TextUnit>
    <TextUnit id="1347" loc="1388">τῶν διθυράμβων γὰρ τὰ λαμπρὰ γίγνεται</TextUnit>
    <TextUnit id="1348" loc="1389">ἀέρια καὶ σκότιά γε καὶ κυαναυγέα</TextUnit>
    <TextUnit id="1349" loc="1390">καὶ πτεροδόνητα: σὺ δὲ κλύων εἴσει τάχα.</TextUnit>
    <TextUnit id="1350" loc="1391">οὐ δῆτ' ἔγωγε.   νὴ τὸν ̔Ηρακλέα σύ γε.</TextUnit>
    <TextUnit id="1351" loc="1392">ἅπαντα γὰρ δίειμί σοι τὸν ἀέρα.</TextUnit>
    <TextUnit id="1352" loc="1393">εἴδωλα πετεινῶν</TextUnit>
    <TextUnit id="1353" loc="1394">αἰθεροδρόμων</TextUnit>
    <TextUnit id="1354" loc="1395">οἰωνῶν ταναοδείρων —</TextUnit>
    <TextUnit id="1355" loc="1395">ὠόπ.</TextUnit>
    <TextUnit id="1356" loc="1396">τὸν ἁλάδρομον ἁλάμενος</TextUnit>
    <TextUnit id="1357" loc="1397">ἅμ' ἀνεμων πνοαῖσι βαίην.</TextUnit>
    <TextUnit id="1358" loc="1398">νὴ τὸν Δί' ἦ 'γώ σου καταπαύσω τὰς πνοάς.</TextUnit>
    <TextUnit id="1359" loc="1399">τοτὲ μὲν νοτίαν στείχων πρὸς ὁδόν,</TextUnit>
    <TextUnit id="1360" loc="1400">τοτὲ δ' αὖ βορέᾳ σῶμα πελάζων</TextUnit>
    <TextUnit id="1361" loc="1400">ἀλίμενον αἰθέρος αὔλακα τέμνων.</TextUnit>
    <TextUnit id="1362" loc="1401">χαρίεντά γ' ὦ πρεσβῦτ' ἐσοφίσω καὶ σοφά.</TextUnit>
    <TextUnit id="1363" loc="1402">οὐ γὰρ σὺ χαίρεις πτεροδόνητος γενόμενος;</TextUnit>
    <TextUnit id="1364" loc="1403">ταυτὶ πεποίηκας τὸν κυκλιοδιδάσκαλον,</TextUnit>
    <TextUnit id="1365" loc="1404">ὂς ταῖσι φυλαῖς περιμάχητός εἰμ' ἀεί;</TextUnit>
    <TextUnit id="1366" loc="1405">βούλει διδάσκειν καὶ παρ' ἡμῖν οὖν μένων</TextUnit>
    <TextUnit id="1367" loc="1406">Λεωτροφίδῃ χορὸν πετομένων ὀρνέων</TextUnit>
    <TextUnit id="1368" loc="1407">Κεκροπίδα φυλήν;   καταγελᾷς μου, δῆλος εἶ.</TextUnit>
    <TextUnit id="1369" loc="1408">ἀλλ' οὖν ἔγωγ' οὐ παύσομαι, τοῦτ' ἴσθ' ὅτι,</TextUnit>
    <TextUnit id="1370" loc="1409">πρὶν ἂν πτερωθεὶς διαδράμω τὸν ἀέρα.</TextUnit>
    <TextUnit id="1371" loc="1410">ὄρνιθες τίνες οὐδὲν ἔχοντες πτεροποίκιλοι,</TextUnit>
    <TextUnit id="1372" loc="1411">τανυσίπτερε ποικίλα χελιδοῖ;</TextUnit>
    <TextUnit id="1373" loc="1412">τουτὶ τὸ κακὸν οὐ φαῦλον ἐξεγρήγορεν.</TextUnit>
    <TextUnit id="1374" loc="1413">ὅδ' αὖ μινυρίζων δεῦρό τις προσέρχεται.</TextUnit>
    <TextUnit id="1375" loc="1415">τανυσίπτερε ποικίλα μάλ' αὖθις.</TextUnit>
    <TextUnit id="1376" loc="1416">ἐς θοἰμάτιον τὸ σκόλιον ᾄδειν μοι δοκεῖ,</TextUnit>
    <TextUnit id="1377" loc="1417">δεῖσθαι δ' ἔοικεν οὐκ ὀλίγων χελιδόνων.</TextUnit>
    <TextUnit id="1378" loc="1418">τίς ὁ πτερῶν δεῦρ' ἐστὶ τοὺς ἀφικνουμένους;</TextUnit>
    <TextUnit id="1379" loc="1419">ὁδὶ πάρεστιν: ἀλλ' ὅτου δεῖ χρὴ λέγειν.</TextUnit>
    <TextUnit id="1380" loc="1420">πτερῶν πτερῶν δεῖ: μὴ πύθῃ τὸ δεύτερον.</TextUnit>
    <TextUnit id="1381" loc="1421">μῶν εὐθὺ Πελλήνης πέτεσθαι διανοεῖ;</TextUnit>
    <TextUnit id="1382" loc="1422">μὰ Δί' ἀλλὰ κλητήρ εἰμι νησιωτικὸς</TextUnit>
    <TextUnit id="1383" loc="1423">καὶ συκοφάντης —   ὦ μακάριε τῆς τέχνης.</TextUnit>
    <TextUnit id="1384" loc="1424">καὶ πραγματοδίφης. εἶτα δέομαι πτερὰ λαβὼν</TextUnit>
    <TextUnit id="1385" loc="1425">κύκλῳ περισοβεῖν τὰς πόλεις καλούμενος.</TextUnit>
    <TextUnit id="1386" loc="1426">ὑπὸ πτερύγων τι προσκαλεῖ σοφώτερον;</TextUnit>
    <TextUnit id="1387" loc="1427">μὰ Δί' ἀλλ' ἵν' οἱ λῃσταί τε μὴ λυπῶσί με,</TextUnit>
    <TextUnit id="1388" loc="1428">μετὰ τῶν γεράνων τ' ἐκεῖθεν ἀναχωρῶ πάλιν,</TextUnit>
    <TextUnit id="1389" loc="1429">ἀνθ' ἕρματος πολλὰς καταπεπωκὼς δίκας.</TextUnit>
    <TextUnit id="1390" loc="1430">τουτὶ γὰρ ἐργάζει σὺ τοὔργον; εἰπέ μοι,</TextUnit>
    <TextUnit id="1391" loc="1431">νεανίας ὢν συκοφαντεῖς τοὺς ξένους;</TextUnit>
    <TextUnit id="1392" loc="1432">τί γὰρ πάθω; σκάπτειν γὰρ οὐκ ἐπίσταμαι.</TextUnit>
    <TextUnit id="1393" loc="1433">ἀλλ' ἔστιν ἕτερα νὴ Δί' ἔργα σώφρονα,</TextUnit>
    <TextUnit id="1394" loc="1434">ἀφ' ὧν διαζῆν ἄνδρα χρῆν τοσουτονὶ</TextUnit>
    <TextUnit id="1395" loc="1435">ἐκ τοῦ δικαίου μᾶλλον ἢ δικορραφεῖν.</TextUnit>
    <TextUnit id="1396" loc="1436">ὦ δαιμόνιε μὴ νουθέτει μ' ἀλλὰ πτέρου.</TextUnit>
    <TextUnit id="1397" loc="1437">νῦν τοι λέγων πτερῶ σε.   καὶ πῶς ἂν λόγοις</TextUnit>
    <TextUnit id="1398" loc="1438">ἄνδρα πτερώσειας σύ;   πάντες τοῖς λόγοις</TextUnit>
    <TextUnit id="1399" loc="1439">ἀναπτεροῦνται.   πάντες;   οὐκ ἀκήκοας,</TextUnit>
    <TextUnit id="1400" loc="1440">ὅταν λέγωσιν οἱ πατέρες ἑκάστοτε</TextUnit>
    <TextUnit id="1401" loc="1441">τοῖς μειρακίοις ἐν τοῖσι κουρείοις ταδί;</TextUnit>
    <TextUnit id="1402" loc="1442">“δεινῶς γέ μου τὸ μειράκιον Διειτρέφης</TextUnit>
    <TextUnit id="1403" loc="1443">λέγων ἀνεπτέρωκεν ὥσθ' ἱππηλατεῖν.”</TextUnit>
    <TextUnit id="1404" loc="1444">ὁ δέ τις τὸν αὑτοῦ φησιν ἐπὶ τραγῳδίᾳ</TextUnit>
    <TextUnit id="1405" loc="1445">ἀνεπτερῶσθαι καὶ πεποτῆσθαι τὰς φρένας.</TextUnit>
    <TextUnit id="1406" loc="1446">λόγοισί τἄρα καὶ πτεροῦνται;   φήμ' ἐγώ.</TextUnit>
    <TextUnit id="1407" loc="1447">ὑπὸ γὰρ λόγων ὁ νοῦς τε μετεωρίζεται</TextUnit>
    <TextUnit id="1408" loc="1448">ἐπαίρεταί τ' ἄνθρωπος. οὕτω καί ς' ἐγὼ</TextUnit>
    <TextUnit id="1409" loc="1449">ἀναπτερώσας βούλομαι χρηστοῖς λόγοις</TextUnit>
    <TextUnit id="1410" loc="1450">τρέψαι πρὸς ἔργον νόμιμον.   ἀλλ' οὐ βούλομαι.</TextUnit>
    <TextUnit id="1411" loc="1451">τί δαὶ ποιήσεις;   τὸ γένος οὐ καταισχυνῶ.</TextUnit>
    <TextUnit id="1412" loc="1452">παππῷος ὁ βίος συκοφαντεῖν ἐστί μοι.</TextUnit>
    <TextUnit id="1413" loc="1453">ἀλλὰ πτέρου με ταχέσι καὶ κούφοις πτεροῖς</TextUnit>
    <TextUnit id="1414" loc="1454">ἱέρακος ἢ κερχνῇδος, ὡς ἂν τοὺς ξένους</TextUnit>
    <TextUnit id="1415" loc="1455">καλεσάμενος κᾆτ' ἐγκεκληκὼς ἐνθαδὶ</TextUnit>
    <TextUnit id="1416" loc="1456">κατ' αὖ πέτωμαι πάλιν ἐκεῖσε.   μανθάνω.</TextUnit>
    <TextUnit id="1417" loc="1457">ὡδὶ λέγεις: ὅπως ἂν ὠφλήκῃ δίκην</TextUnit>
    <TextUnit id="1418" loc="1458">ἐνθάδε πρὶν ἥκειν ὁ ξένος.   πάνυ μανθάνεις.</TextUnit>
    <TextUnit id="1419" loc="1459">κἄπειθ' ὁ μὲν πλεῖ δεῦρο, σὺ δ' ἐκεῖς' αὖ πέτει</TextUnit>
    <TextUnit id="1420" loc="1460">ἁρπασόμενος τὰ χρήματ' αὐτοῦ.   πάντ' ἔχεις.</TextUnit>
    <TextUnit id="1421" loc="1461">βέμβικος οὐδὲν διαφέρειν δεῖ.   μανθάνω</TextUnit>
    <TextUnit id="1422" loc="1462">βέμβικα: καὶ μὴν ἔστι μοι νὴ τὸν Δία</TextUnit>
    <TextUnit id="1423" loc="1463">κάλλιστα Κορκυραῖα τοιαυτὶ πτερά.</TextUnit>
    <TextUnit id="1424" loc="1464">οἴμοι τάλας μάστιγ' ἔχεις.   πτερὼ μὲν οὖν,</TextUnit>
    <TextUnit id="1425" loc="1465">οἷσί σε ποιήσω τήμερον βεμβικιᾶν.</TextUnit>
    <TextUnit id="1426" loc="1466">οἴμοι τάλας.   οὐ πτερυγιεῖς ἐντευθενί;</TextUnit>
    <TextUnit id="1427" loc="1467">οὐκ ἀπολιβάξεις ὦ κάκιστ' ἀπολούμενος;</TextUnit>
    <TextUnit id="1428" loc="1468">πικρὰν τάχ' ὄψει στρεψοδικοπανουργίαν.</TextUnit>
    <TextUnit id="1429" loc="1469">ἀπίωμεν ἡμεῖς ξυλλαβόντες τὰ πτερά.</TextUnit>
    <TextUnit id="1430" loc="1470">πολλὰ δὴ καὶ καινὰ καὶ θαυμάστ'</TextUnit>
    <TextUnit id="1431" loc="1471">ἐπεπτόμεσθα καὶ</TextUnit>
    <TextUnit id="1432" loc="1472">δεινὰ πράγματ' εἴδομεν.</TextUnit>
    <TextUnit id="1433" loc="1473">ἔστι γὰρ δένδρον πεφυκὸς</TextUnit>
    <TextUnit id="1434" loc="1474">ἔκτοπόν τι Καρδίας ἀ-</TextUnit>
    <TextUnit id="1435" loc="1475">πωτέρω Κλεώνυμος,</TextUnit>
    <TextUnit id="1436" loc="1476">χρήσιμον μὲν οὐδέν, ἄλλως</TextUnit>
    <TextUnit id="1437" loc="1477">δὲ δειλὸν καὶ μέγα.</TextUnit>
    <TextUnit id="1438" loc="1478">τοῦτο τοῦ μὲν ἦρος ἀεὶ</TextUnit>
    <TextUnit id="1439" loc="1479">βλαστάνει καὶ συκοφαντεῖ,</TextUnit>
    <TextUnit id="1440" loc="1480">τοῦ δὲ χειμῶνος πάλιν τὰς</TextUnit>
    <TextUnit id="1441" loc="1481">ἀσπίδας φυλλορροεῖ.</TextUnit>
    <TextUnit id="1442" loc="1482">ἔστι δ' αὗ χώρα πρὸς αὐτῷ</TextUnit>
    <TextUnit id="1443" loc="1483">τῷ σκότῳ πόρρω τις ἐν</TextUnit>
    <TextUnit id="1444" loc="1484">τῇ λύχνων ἐρημίᾳ,</TextUnit>
    <TextUnit id="1445" loc="1485">ἔνθα τοῖς ἥρωσιν ἄνθρωποι</TextUnit>
    <TextUnit id="1446" loc="1486">ξυναριστῶσι καὶ ξύν-</TextUnit>
    <TextUnit id="1447" loc="1487">εισι πλὴν τῆς ἑσπέρας.</TextUnit>
    <TextUnit id="1448" loc="1488">τηνικαῦτα δ' οὐκέτ' ἦν</TextUnit>
    <TextUnit id="1449" loc="1489">ἀσφαλὲς ξυντυγχάνειν.</TextUnit>
    <TextUnit id="1450" loc="1490">εἰ γὰρ ἐντύχοι τις ἥρῳ</TextUnit>
    <TextUnit id="1451" loc="1491">τῶν βροτῶν νύκτωρ ̓Ορέστῃ,</TextUnit>
    <TextUnit id="1452" loc="1492">γυμνὸς ἦν πληγεὶς ὑπ' αὐτοῦ</TextUnit>
    <TextUnit id="1453" loc="1493">πάντα τἀπιδέξια.</TextUnit>
    <TextUnit id="1454" loc="1494">οἴμοι τάλας, ὁ Ζεὺς ὅπως μή μ' ὄψεται.</TextUnit>
    <TextUnit id="1455" loc="1495">ποῦ Πισθέταιρός ἐστ';   ἔα τουτὶ τί ἦν;</TextUnit>
    <TextUnit id="1456" loc="1496">τίς ὁ συγκαλυμμός;   τῶν θεῶν ὁρᾷς τινα</TextUnit>
    <TextUnit id="1457" loc="1497">ἐμοῦ κατόπιν ἐνταῦθα;   μὰ Δί' ἐγὼ μὲν οὔ.</TextUnit>
    <TextUnit id="1458" loc="1498">τίς δ' εἶ σύ;   πηνίκ' ἐστὶν ἄρα τῆς ἡμέρας;</TextUnit>
    <TextUnit id="1459" loc="1499">ὁπηνίκα; σμικρόν τι μετὰ μεσημβρίαν.</TextUnit>
    <TextUnit id="1460" loc="1500">ἀλλὰ σὺ τίς εἶ;   βουλυτὸς ἢ περαιτέρω;</TextUnit>
    <TextUnit id="1461" loc="1501">οἴμ' ὡς βδελύττομαί σε.   τί γὰρ ὁ Ζεὺς ποιεῖ;</TextUnit>
    <TextUnit id="1462" loc="1502">ἀπαιθριάζει τὰς νεφέλας ἢ ξυννέφει;</TextUnit>
    <TextUnit id="1463" loc="1503">οἴμωζε μεγάλ'.   οὕτω μὲν ἐκκεκαλύψομαι.</TextUnit>
    <TextUnit id="1464" loc="1504">ὦ φίλε Προμηθεῦ.   παῦε παῦε, μὴ βόα.</TextUnit>
    <TextUnit id="1465" loc="1505">τί γὰρ ἔστι;   σίγα, μὴ κάλει μου τοὔνομα:</TextUnit>
    <TextUnit id="1466" loc="1506">ἀπὸ γάρ μ' ὀλεῖς, εἴ μ' ἐνθάδ' ὁ Ζεὺς ὄψεται.</TextUnit>
    <TextUnit id="1467" loc="1507">ἀλλ' ἵνα φράσω σοι πάντα τἄνω πράγματα,</TextUnit>
    <TextUnit id="1468" loc="1508">τουτὶ λαβών μου τὸ σκιάδειον ὑπέρεχε</TextUnit>
    <TextUnit id="1469" loc="1509">ἄνωθεν, ὡς ἂν μή μ' ὁρῶσιν οἱ θεοί.</TextUnit>
    <TextUnit id="1470" loc="1510">ἰοὺ ἰού:</TextUnit>
    <TextUnit id="1471" loc="1511">εὖ γ' ἐπενόησας αὐτὸ καὶ προμηθικῶς.</TextUnit>
    <TextUnit id="1472" loc="1512">ὑπόδυθι ταχὺ δὴ κᾆτα θαρρήσας λέγε.</TextUnit>
    <TextUnit id="1473" loc="1513">ἄκουε δή νυν.   ὡς ἀκούοντος λέγε.</TextUnit>
    <TextUnit id="1474" loc="1514">ἀπόλωλεν ὁ Ζεύς.   πηνίκ' ἄττ' ἀπώλετο;</TextUnit>
    <TextUnit id="1475" loc="1515">ἐξ οὗπερ ὑμεῖς ᾠκίσατε τὸν ἀέρα.</TextUnit>
    <TextUnit id="1476" loc="1516">θύει γὰρ οὐδεὶς οὐδὲν ἀνθρώπων ἔτι</TextUnit>
    <TextUnit id="1477" loc="1517">θεοῖσιν, οὐδὲ κνῖσα μηρίων ἄπο</TextUnit>
    <TextUnit id="1478" loc="1518">ἀνῆλθεν ὡς ἡμᾶς ἀπ' ἐκείνου τοῦ χρόνου,</TextUnit>
    <TextUnit id="1479" loc="1519">ἀλλ' ὡσπερεὶ Θεσμοφορίοις νηστεύομεν</TextUnit>
    <TextUnit id="1480" loc="1520">ἄνευ θυηλῶν: οἱ δὲ βάρβαροι θεοὶ</TextUnit>
    <TextUnit id="1481" loc="1521">πεινῶντες ὥσπερ ̓Ιλλυριοὶ κεκριγότες</TextUnit>
    <TextUnit id="1482" loc="1522">ἐπιστρατεύσειν φάς' ἄνωθεν τῷ Διί,</TextUnit>
    <TextUnit id="1483" loc="1523">εἰ μὴ παρέξει τἀμπόρι' ἀνεῳγμένα,</TextUnit>
    <TextUnit id="1484" loc="1524">ἵν' εἰσάγοιτο σπλάγχνα κατατετμημένα.</TextUnit>
    <TextUnit id="1485" loc="1525">εἰσὶν γὰρ ἕτεροι βάρβαροι θεοί τινες</TextUnit>
    <TextUnit id="1486" loc="1526">ἄνωθεν ὑμῶν;   οὐ γάρ εἰσι βάρβαροι,</TextUnit>
    <TextUnit id="1487" loc="1527">ὅθεν ὁ πατρῷός ἐστιν ̓Εξηκεστίδῃ;</TextUnit>
    <TextUnit id="1488" loc="1528">ὄνομα δὲ τούτοις τοῖς θεοῖς τοῖς βαρβάροις</TextUnit>
    <TextUnit id="1489" loc="1529">τί ἔστιν;   ὅ τι ἔστιν; Τριβαλλοί.   μανθάνω.</TextUnit>
    <TextUnit id="1490" loc="1530">ἐντεῦθεν ἆρα τοὐπιτριβείης ἐγένετο;</TextUnit>
    <TextUnit id="1491" loc="1531">μάλιστα πάντων. ἓν δέ σοι λέγω σαφές:</TextUnit>
    <TextUnit id="1492" loc="1532">ἥξουσι πρέσβεις δεῦρο περὶ διαλλαγῶν</TextUnit>
    <TextUnit id="1493" loc="1533">παρὰ τοῦ Διὸς καὶ τῶν Τριβαλλῶν τῶν ἄνω:</TextUnit>
    <TextUnit id="1494" loc="1534">ὑμεῖς δὲ μὴ σπένδεσθ', ἐὰν μὴ παραδιδῷ</TextUnit>
    <TextUnit id="1495" loc="1535">τὸ σκῆπτρον ὁ Ζεὺς τοῖσιν ὄρνισιν πάλιν,</TextUnit>
    <TextUnit id="1496" loc="1536">καὶ τὴν Βασίλειάν σοι γυναῖκ' ἔχειν διδῷ.</TextUnit>
    <TextUnit id="1497" loc="1537">τίς ἐστιν ἡ Βασίλεια;   καλλίστη κόρη,</TextUnit>
    <TextUnit id="1498" loc="1538">ἥπερ ταμιεύει τὸν κεραυνὸν τοῦ Διὸς</TextUnit>
    <TextUnit id="1499" loc="1539">καὶ τἄλλ' ἁπαξάπαντα, τὴν εὐβουλίαν</TextUnit>
    <TextUnit id="1500" loc="1540">τὴν εὐνομίαν τὴν σωφροσύνην τὰ νεώρια,</TextUnit>
    <TextUnit id="1501" loc="1541">τὴν λοιδορίαν τὸν κωλακρέτην τὰ τριώβολα.</TextUnit>
    <TextUnit id="1502" loc="1542">ἅπαντά γ' ἆρ' αὐτῷ ταμιεύει;   φήμ' ἐγώ.</TextUnit>
    <TextUnit id="1503" loc="1543">ἥν γ' ἢν σὺ παρ' ἐκείνου παραλάβῃς, πάντ' ἔχεις.</TextUnit>
    <TextUnit id="1504" loc="1544">τούτων ἕνεκα δεῦρ' ἦλθον, ἵνα φράσαιμί σοι.</TextUnit>
    <TextUnit id="1505" loc="1545">ἀεί ποτ' ἀνθρώποις γὰρ εὔνους εἴμ' ἐγώ.</TextUnit>
    <TextUnit id="1506" loc="1546">μόνον θεῶν γὰρ διὰ ς' ἀπανθρακίζομεν.</TextUnit>
    <TextUnit id="1507" loc="1547">μισῶ δ' ἅπαντας τοὺς θεούς, ὡς οἶσθα σύ.</TextUnit>
    <TextUnit id="1508" loc="1548">νὴ τὸν Δί' ἀεὶ δῆτα θεομισὴς ἔφυς.</TextUnit>
    <TextUnit id="1509" loc="1549">Τίμων καθαρός. ἀλλ' ὡς ἂν ἀποτρέχω πάλιν,</TextUnit>
    <TextUnit id="1510" loc="1550">φέρε τὸ σκιάδειον, ἵνα με κἂν ὁ Ζεὺς ἴδῃ</TextUnit>
    <TextUnit id="1511" loc="1551">ἄνωθεν, ἀκολουθεῖν δοκῶ κανηφόρῳ.</TextUnit>
    <TextUnit id="1512" loc="1552">καὶ τὸν δίφρον γε διφροφόρει τονδὶ λαβών.</TextUnit>
    <TextUnit id="1513" loc="1553">πρὸς δὲ τοῖς Σκιάποσιν λίμνη</TextUnit>
    <TextUnit id="1514" loc="1554">τις ἔστ' ἄλουτος οὗ</TextUnit>
    <TextUnit id="1515" loc="1555">ψυχαγωγεῖ Σωκράτης:</TextUnit>
    <TextUnit id="1516" loc="1556">ἔνθα καὶ Πείσανδρος ἦλθε</TextUnit>
    <TextUnit id="1517" loc="1557">δεόμενος ψυχὴν ἰδεῖν ἣ</TextUnit>
    <TextUnit id="1518" loc="1558">ζῶντ' ἐκεῖνον προὔλιπε,</TextUnit>
    <TextUnit id="1519" loc="1559">σφάγι' ἔχων κάμηλον ἀμνόν</TextUnit>
    <TextUnit id="1520" loc="1560">τιν', ἧς λαιμοὺς τεμὼν ὥσπερ</TextUnit>
    <TextUnit id="1521" loc="1561">ποθ' οὑδυσσεὺς ἀπῆλθε,</TextUnit>
    <TextUnit id="1522" loc="1562">κᾆτ' ἀνῆλθ' αὐτῷ κάτωθεν</TextUnit>
    <TextUnit id="1523" loc="1563">πρὸς τὸ λαῖτμα τῆς καμήλου</TextUnit>
    <TextUnit id="1524" loc="1564">Χαιρεφῶν ἡ νυκτερίς.</TextUnit>
    <TextUnit id="1525" loc="1565">τὸ μὲν πόλισμα τῆς Νεφελοκοκκυγίας</TextUnit>
    <TextUnit id="1526" loc="1566">ὁρᾶν τοδὶ πάρεστιν, οἷ πρεσβεύομεν.</TextUnit>
    <TextUnit id="1527" loc="1567">οὗτος τί δρᾷς; ἐπ' ἀριστέρ' οὕτως ἀμπέχει;</TextUnit>
    <TextUnit id="1528" loc="1568">οὐ μεταβαλεῖς θοἰμάτιον ὧδ' ἐπιδέξια;</TextUnit>
    <TextUnit id="1529" loc="1569">τί ὦ κακόδαιμον; Λαισποδίας εἶ τὴν φύσιν;</TextUnit>
    <TextUnit id="1530" loc="1570">ὦ δημοκρατία ποῖ προβιβᾷς ἡμᾶς ποτε,</TextUnit>
    <TextUnit id="1531" loc="1571">εἰ τουτονί γ' ἐχειροτόνησαν οἱ θεοί;</TextUnit>
    <TextUnit id="1532" loc="1572">ἕξεις ἀτρέμας;   οἴμωζε: πολὺ γὰρ δή ς' ἐγὼ</TextUnit>
    <TextUnit id="1533" loc="1573">ἑόρακα πάντων βαρβαρώτατον θεῶν.</TextUnit>
    <TextUnit id="1534" loc="1574">ἄγε δὴ τί δρῶμεν ̔Ηράκλεις;   ἀκήκοας</TextUnit>
    <TextUnit id="1535" loc="1575">ἐμοῦ γ' ὅτι τὸν ἄνθρωπον ἄγχειν βούλομαι,</TextUnit>
    <TextUnit id="1536" loc="1576">ὅστις ποτ' ἔσθ' ὁ τοὺς θεοὺς ἀποτειχίσας.</TextUnit>
    <TextUnit id="1537" loc="1577">ἀλλ' ὦγάθ' ᾑρήμεσθα περὶ διαλλαγῶν</TextUnit>
    <TextUnit id="1538" loc="1578">πρέσβεις.   διπλασίως μᾶλλον ἄγχειν μοι δοκεῖ.</TextUnit>
    <TextUnit id="1539" loc="1579">τὴν τυρόκνηστίν τις δότω: φέρε σίλφιον:</TextUnit>
    <TextUnit id="1540" loc="1580">τυρὸν φερέτω τις: πυρπόλει τοὺς ἄνθρακας.</TextUnit>
    <TextUnit id="1541" loc="1581">τὸν ἄνδρα χαίρειν οἱ θεοὶ κελεύομεν</TextUnit>
    <TextUnit id="1542" loc="1582">τρεῖς ὄντες ἡμεῖς.   ἀλλ' ἐπικνῶ τὸ σίλφιον.</TextUnit>
    <TextUnit id="1543" loc="1583">τὰ δὲ κρέα τοῦ ταῦτ' ἐστίν;   ὄρνιθές τινες</TextUnit>
    <TextUnit id="1544" loc="1584">ἐπανιστάμενοι τοῖς δημοτικοῖσιν ὀρνέοις</TextUnit>
    <TextUnit id="1545" loc="1585">ἔδοξαν ἀδικεῖν.   εἶτα δῆτα σίλφιον</TextUnit>
    <TextUnit id="1546" loc="1586">εἴπικνῇς πρότερον αὐτοῖσιν;   ὦ χαῖρ' ̔Ηράκλεις.</TextUnit>
    <TextUnit id="1547" loc="1587">τί ἔστι;   πρεσβεύοντες ἡμεῖς ἥκομεν</TextUnit>
    <TextUnit id="1548" loc="1588">παρὰ τῶν θεῶν περὶ πολέμου καταλλαγῆς.</TextUnit>
    <TextUnit id="1549" loc="1589">ἔλαιον οὐκ ἔνεστιν ἐν τῇ ληκύθῳ.</TextUnit>
    <TextUnit id="1550" loc="1590">καὶ μὴν τά γ' ὀρνίθεια λιπάρ' εἶναι πρέπει.</TextUnit>
    <TextUnit id="1551" loc="1591">ἡμεῖς τε γὰρ πολεμοῦντες οὐ κερδαίνομεν,</TextUnit>
    <TextUnit id="1552" loc="1592">ὑμεῖς τ' ἂν ἡμῖν τοῖς θεοῖς ὄντες φίλοι</TextUnit>
    <TextUnit id="1553" loc="1593">ὄμβριον ὕδωρ ἂν εἴχετ' ἐν τοῖς τέλμασιν,</TextUnit>
    <TextUnit id="1554" loc="1594">ἀλκυονίδας τ' ἂν ἤγεθ' ἡμέρας ἀεί.</TextUnit>
    <TextUnit id="1555" loc="1595">τούτων περὶ πάντων αὐτοκράτορες ἥκομεν.</TextUnit>
    <TextUnit id="1556" loc="1596">ἀλλ' οὔτε πρότερον πώποθ' ἡμεῖς ἤρξαμεν</TextUnit>
    <TextUnit id="1557" loc="1597">πολέμου πρὸς ὑμᾶς, νῦν τ' ἐθέλομεν, εἰ δοκεῖ,</TextUnit>
    <TextUnit id="1558" loc="1598">ἐάν τι δίκαιον ἀλλὰ νῦν ἐθέλητε δρᾶν,</TextUnit>
    <TextUnit id="1559" loc="1599">σπονδὰς ποιεῖσθαι. τὰ δὲ δίκαι' ἐστὶν ταδί,</TextUnit>
    <TextUnit id="1560" loc="1600">τὸ σκῆπτρον ἡμῖν τοῖσιν ὄρνισιν πάλιν</TextUnit>
    <TextUnit id="1561" loc="1601">τὸν Δί' ἀποδοῦναι: κἂν διαλλαττώμεθα</TextUnit>
    <TextUnit id="1562" loc="1602">ἐπὶ τοῖσδε, τοὺς πρέσβεις ἐπ' ἄριστον καλῶ.</TextUnit>
    <TextUnit id="1563" loc="1603">ἐμοὶ μὲν ἀπόχρη ταῦτα καὶ ψηφίζομαι.</TextUnit>
    <TextUnit id="1564" loc="1604">τί ὦ κακόδαιμον; ἠλίθιος καὶ γάστρις εἶ.</TextUnit>
    <TextUnit id="1565" loc="1605">ἀποστερεῖς τὸν πατέρα τῆς τυραννίδος;</TextUnit>
    <TextUnit id="1566" loc="1606">ἄληθες; οὐ γὰρ μεῖζον ὑμεῖς οἱ θεοὶ</TextUnit>
    <TextUnit id="1567" loc="1607">ἰσχύσετ', ἢν ὄρνιθες ἄρξωσιν κάτω;</TextUnit>
    <TextUnit id="1568" loc="1608">νῦν μέν γ' ὑπὸ ταῖς νεφέλαισιν ἐγκεκρυμμένοι</TextUnit>
    <TextUnit id="1569" loc="1609">κύψαντες ἐπιορκοῦσιν ὑμᾶς οἱ βροτοί:</TextUnit>
    <TextUnit id="1570" loc="1610">ἐὰν δὲ τοὺς ὄρνις ἔχητε συμμάχους,</TextUnit>
    <TextUnit id="1571" loc="1611">ὅταν ὀμνύῃ τις τὸν κόρακα καὶ τὸν Δία,</TextUnit>
    <TextUnit id="1572" loc="1612">ὁ κόραξ παρελθὼν τοὐπιορκοῦντος λάθρᾳ</TextUnit>
    <TextUnit id="1573" loc="1613">προσπτόμενος ἐκκόψει τὸν ὀφθαλμὸν θενών.</TextUnit>
    <TextUnit id="1574" loc="1614">νὴ τὸν Ποσειδῶ ταῦτά γέ τοι καλῶς λέγεις.</TextUnit>
    <TextUnit id="1575" loc="1615">κἀμοὶ δοκεῖ.   τί δαὶ σὺ φῄς;   ναβαισατρεῦ.</TextUnit>
    <TextUnit id="1576" loc="1616">ὁρᾷς; ἐπαινεῖ χοὖτος. ἕτερόν νυν ἔτι</TextUnit>
    <TextUnit id="1577" loc="1617">ἀκούσαθ' ὅσον ὑμᾶς ἀγαθὸν ποιήσομεν.</TextUnit>
    <TextUnit id="1578" loc="1618">ἐάν τις ἀνθρώπων ἱερεῖόν τῳ θεῶν</TextUnit>
    <TextUnit id="1579" loc="1619">εὐξάμενος εἶτα διασοφίζηται λέγων,</TextUnit>
    <TextUnit id="1580" loc="1620">“μενετοὶ θεοί,” καὶ μἀποδιδῷ μισητίᾳ,</TextUnit>
    <TextUnit id="1581" loc="1621">ἀναπράξομεν καὶ ταῦτα.   φέρ' ἴδω τῷ τρόπῳ;</TextUnit>
    <TextUnit id="1582" loc="1622">ὅταν διαριθμῶν ἀργυρίδιον τύχῃ</TextUnit>
    <TextUnit id="1583" loc="1623">ἅνθρωπος οὗτος, ἢ καθῆται λούμενος,</TextUnit>
    <TextUnit id="1584" loc="1624">καταπτόμενος ἰκτῖνος ἁρπάσας λάθρᾳ</TextUnit>
    <TextUnit id="1585" loc="1625">προβάτοιν δυοῖν τιμὴν ἀνοίσει τῷ θεῷ.</TextUnit>
    <TextUnit id="1586" loc="1626">τὸ σκῆπτρον ἀποδοῦναι πάλιν ψηφίζομαι</TextUnit>
    <TextUnit id="1587" loc="1627">τούτοις ἐγώ.   καὶ τὸν Τριβαλλόν νυν ἐροῦ.</TextUnit>
    <TextUnit id="1588" loc="1628">ὁ Τριβαλλός, οἰμώζειν δοκεῖ σοι;   σαυνάκα</TextUnit>
    <TextUnit id="1589" loc="1629">βακταρικροῦσα.   φησί μ' εὖ λέγειν πάνυ.</TextUnit>
    <TextUnit id="1590" loc="1630">εἴ τοι δοκεῖ σφῷν ταῦτα, κἀμοὶ συνδοκεῖ.</TextUnit>
    <TextUnit id="1591" loc="1631">οὗτος, δοκεῖ δρᾶν ταῦτα τοῦ σκήπτρου πέρι.</TextUnit>
    <TextUnit id="1592" loc="1632">καὶ νὴ Δί' ἕτερόν γ' ἐστὶν οὗ 'μνήσθην ἐγώ.</TextUnit>
    <TextUnit id="1593" loc="1633">τὴν μὲν γὰρ ̔́Ηραν παραδίδωμι τῷ Διί,</TextUnit>
    <TextUnit id="1594" loc="1634">τὴν δὲ Βασίλειαν τὴν κόρην γυναῖκ' ἐμοὶ</TextUnit>
    <TextUnit id="1595" loc="1635">ἐκδοτέον ἐστίν.   οὐ διαλλαγῶν ἐρᾷς.</TextUnit>
    <TextUnit id="1596" loc="1636">ἀπίωμεν οἴκαδ' αὖθις.   ὀλίγον μοι μέλει.</TextUnit>
    <TextUnit id="1597" loc="1637">μάγειρε τὸ κατάχυσμα χρὴ ποιεῖν γλυκύ.</TextUnit>
    <TextUnit id="1598" loc="1638">ὦ δαιμόνι' ἀνθρώπων Πόσειδον ποῖ φέρει;</TextUnit>
    <TextUnit id="1599" loc="1639">ἡμεῖς περὶ γυναικὸς μιᾶς πολεμήσομεν;</TextUnit>
    <TextUnit id="1600" loc="1640">τί δαὶ ποιῶμεν;   ὅ τι; διαλλαττώμεθα.</TextUnit>
    <TextUnit id="1601" loc="1641">τί δ' ᾠζύρ'; οὐκ οἶσθ' ἐξαπατώμενος πάλαι;</TextUnit>
    <TextUnit id="1602" loc="1642">βλάπτεις δέ τοι σὺ σαυτόν. ἢν γὰρ ἀποθάνῃ</TextUnit>
    <TextUnit id="1603" loc="1643">ὁ Ζεὺς παραδοὺς τούτοισι τὴν τυραννίδα,</TextUnit>
    <TextUnit id="1604" loc="1644">πένης ἔσει σύ. σοῦ γὰρ ἅπαντα γίγνεται</TextUnit>
    <TextUnit id="1605" loc="1645">τὰ χρήμαθ', ὅς' ἂν ὁ Ζεὺς ἀποθνῄσκων καταλίπῃ.</TextUnit>
    <TextUnit id="1606" loc="1646">οἴμοι τάλας οἷόν σε περισοφίζεται.</TextUnit>
    <TextUnit id="1607" loc="1647">δεῦρ' ὡς ἔμ' ἀποχώρησον, ἵνα τί σοι φράσω.</TextUnit>
    <TextUnit id="1608" loc="1648">διαβάλλεταί ς' ὁ θεῖος ὦ πόνηρε σύ.</TextUnit>
    <TextUnit id="1609" loc="1649">τῶν γὰρ πατρῴων οὐδ' ἀκαρῆ μέτεστί σοι</TextUnit>
    <TextUnit id="1610" loc="1650">κατὰ τοὺς νόμους: νόθος γὰρ εἶ κοὐ γνήσιος.</TextUnit>
    <TextUnit id="1611" loc="1651">ἐγὼ νόθος; τί λέγεις;   σὺ μέντοι νὴ Δία</TextUnit>
    <TextUnit id="1612" loc="1652">ὤν γε ξένης γυναικός. ἢ πῶς ἄν ποτε</TextUnit>
    <TextUnit id="1613" loc="1653">ἐπίκληρον εἶναι τὴν ̓Αθηναίαν δοκεῖς,</TextUnit>
    <TextUnit id="1614" loc="1654">οὖσαν θυγατέρ', ὄντων ἀδελφῶν γυησίων;</TextUnit>
    <TextUnit id="1615" loc="1655">τί δ' ἢν ὁ πατὴρ ἐμοὶ διδῷ τὰ χρήματα</TextUnit>
    <TextUnit id="1616" loc="1656">νοθεἶ ἀποθνῄσκων;   ὁ νόμος αὐτὸν οὐκ ἐᾷ.</TextUnit>
    <TextUnit id="1617" loc="1657">οὗτος ὁ Ποσειδῶν πρῶτος, ὃς ἐπαίρει σε νῦν,</TextUnit>
    <TextUnit id="1618" loc="1658">ἀνθέξεταί σου τῶν πατρῴων χρημάτων</TextUnit>
    <TextUnit id="1619" loc="1659">φάσκων ἀδελφὸς αὐτὸς εἶναι γνήσιος.</TextUnit>
    <TextUnit id="1620" loc="1660">ἐρῶ δὲ δὴ καὶ τὸν Σόλωνός σοι νόμον:</TextUnit>
    <TextUnit id="1621" loc="1661">“νόθῳ δὲ μὴ εἶναι ἀγχιστείαν παίδων ὄντων</TextUnit>
    <TextUnit id="1622" loc="1665">γνησίων. ἐὰν δὲ παῖδες μὴ ὦσι γνήσιοι, τοῖς</TextUnit>
    <TextUnit id="1623" loc="1666">ἐγγυτάτω γένους μετεῖναι τῶν χρημάτων.”</TextUnit>
    <TextUnit id="1624" loc="1667">ἐμοὶ δ' ἄρ' οὐδὲν τῶν πατρῴων χρημάτων</TextUnit>
    <TextUnit id="1625" loc="1668">μέτεστιν;   οὐ μέντοι μὰ Δία. λέξον δέ μοι,</TextUnit>
    <TextUnit id="1626" loc="1669">ἤδη ς' ὁ πατὴρ εἰσήγαγ' ἐς τοὺς φράτερας;</TextUnit>
    <TextUnit id="1627" loc="1670">οὐ δῆτ' ἐμέ γε. καὶ δῆτ' ἐθαύμαζον πάλαι.</TextUnit>
    <TextUnit id="1628" loc="1671">τί δῆτ' ἄνω κέχηνας αἴκειαν βλέπων;</TextUnit>
    <TextUnit id="1629" loc="1672">ἀλλ' ἢν μεθ' ἡμῶν ᾖς, καταστήσας ς' ἐγὼ</TextUnit>
    <TextUnit id="1630" loc="1673">τύραννον ὀρνίθων παρέξω σοι γάλα.</TextUnit>
    <TextUnit id="1631" loc="1674">δίκαι' ἔμοιγε καὶ πάλαι δοκεῖς λέγειν</TextUnit>
    <TextUnit id="1632" loc="1675">περὶ τῆς κόρης, κἄγωγε παραδίδωμί σοι.</TextUnit>
    <TextUnit id="1633" loc="1676">τί δαὶ σὺ φῄς;   τἀναντία ψηφίζομαι.</TextUnit>
    <TextUnit id="1634" loc="1677">ἐν τῷ Τριβαλλῷ πᾶν τὸ πρᾶγμα. τί σὺ λέγεις;</TextUnit>
    <TextUnit id="1635" loc="1678">καλάνι κόραυνα καὶ μεγάλα βασιλιναῦ</TextUnit>
    <TextUnit id="1636" loc="1679">ὄρνιτο παραδίδωμι.   παραδοῦναι λέγει.</TextUnit>
    <TextUnit id="1637" loc="1680">μὰ τὸν Δί' οὐχ οὗτός γε παραδοῦναι λέγει,</TextUnit>
    <TextUnit id="1638" loc="1681">εἰ μὴ † βαδίζειν † ωἅσπερ αἱ χελιδόσιν λέγει.</TextUnit>
    <TextUnit id="1639" loc="1682">οὐκοῦν παραδοῦναι ταῖς χελιδόσιν λέγει.</TextUnit>
    <TextUnit id="1640" loc="1683">σφὼ νῦν διαλλάττεσθε καὶ ξυμβαίνετε:</TextUnit>
    <TextUnit id="1641" loc="1684">ἐγὼ δ', ἐπειδὴ σφῷν δοκεῖ, σιγήσομαι.</TextUnit>
    <TextUnit id="1642" loc="1685">ἡμῖν ἃ λέγεις σὺ πάντα συγχωρεῖν δοκεῖ.</TextUnit>
    <TextUnit id="1643" loc="1686">ἀλλ' ἴθι μεθ' ἡμῶν αὐτὸς ἐς τὸν οὐρανόν,</TextUnit>
    <TextUnit id="1644" loc="1687">ἵνα τὴν Βασίλειαν καὶ τὰ πάντ' ἐκεῖ λάβῃς.</TextUnit>
    <TextUnit id="1645" loc="1688">ἐς καιρὸν ἆρα κατεκόπησαν οὑτοιὶ</TextUnit>
    <TextUnit id="1646" loc="1689">ἐς τοὺς γάμους.   βούλεσθε δῆτ' ἐγὼ τέως</TextUnit>
    <TextUnit id="1647" loc="1690">ὀπτῶ τὰ κρέα ταυτὶ μένων; ὑμεῖς δ' ἴτε.</TextUnit>
    <TextUnit id="1648" loc="1691">ὀπτᾷς τὰ κρέα; πολλήν γε τενθείαν λέγεις.</TextUnit>
    <TextUnit id="1649" loc="1692">οὐκ εἶ μεθ' ἡμῶν;   εὖ γε μέντἂν διετέθην.</TextUnit>
    <TextUnit id="1650" loc="1693">ἀλλὰ γαμικὴν χλανίδα δότω τις δεῦρό μοι.</TextUnit>
    <TextUnit id="1651" loc="1694">ἔστι δ' ἐν Φαναῖσι πρὸς τῇ</TextUnit>
    <TextUnit id="1652" loc="1695">Κλεψύδρᾳ πανοῦργον ἐγ-</TextUnit>
    <TextUnit id="1653" loc="1696">γλωττογαστόρων γένος,</TextUnit>
    <TextUnit id="1654" loc="1697">οἳ θερίζουσίν τε καὶ σπείρουσι</TextUnit>
    <TextUnit id="1655" loc="1698">καὶ τρυγῶσι ταῖς γλώτταισι</TextUnit>
    <TextUnit id="1656" loc="1699">συκάζουσί τε:</TextUnit>
    <TextUnit id="1657" loc="1700">βάρβαροι δ' εἰσὶν γένος,</TextUnit>
    <TextUnit id="1658" loc="1701">Γοργίαι τε καὶ Φίλιπποι.</TextUnit>
    <TextUnit id="1659" loc="1702">κἀπὸ τῶν ἐγγλωττογαστόρων</TextUnit>
    <TextUnit id="1660" loc="1703">ἐκείνων τῶν Φιλίππων</TextUnit>
    <TextUnit id="1661" loc="1704">πανταχοῦ τῆς ̓Αττικῆς ἡ</TextUnit>
    <TextUnit id="1662" loc="1705">γλῶττα χωρὶς τέμνεται.</TextUnit>
    <TextUnit id="1663" loc="1706">ὦ πάντ' ἀγαθὰ πράττοντες, ὦ μείζω λόγου,</TextUnit>
    <TextUnit id="1664" loc="1707">ὦ τρισμακάριον πτηνὸν ὀρνίθων γένος,</TextUnit>
    <TextUnit id="1665" loc="1708">δέχεσθε τὸν τύραννον ὀλβίοις δόμοις.</TextUnit>
    <TextUnit id="1666" loc="1709">προσέρχεται γὰρ οἷς οὔτε παμφαὴς</TextUnit>
    <TextUnit id="1667" loc="1710">ἀστὴρ ἰδεῖν ἔλαμψε χρυσαυγεῖ δόμῳ,</TextUnit>
    <TextUnit id="1668" loc="1711">οὔθ' ἡλίου τηλαυγὲς ἀκτίνων σέλας</TextUnit>
    <TextUnit id="1669" loc="1712">τοιοῦτον ἐξέλαμψεν, οἶον ἔρχεται</TextUnit>
    <TextUnit id="1670" loc="1713">ἔχων γυναικὸς κάλλος οὐ φατὸν λέγειν,</TextUnit>
    <TextUnit id="1671" loc="1714">πάλλων κεραυνόν, πτεροφόρον Διὸς βέλος:</TextUnit>
    <TextUnit id="1672" loc="1715">ὀσμὴ δ' ἀνωνόμαστος ἐς βάθος κύκλου</TextUnit>
    <TextUnit id="1673" loc="1716">χωρεῖ, καλὸν θέαμα: θυμιαμάτων δ'</TextUnit>
    <TextUnit id="1674" loc="1717">αὖραι διαψαίρουσι πλεκτάνην καπνοῦ.</TextUnit>
    <TextUnit id="1675" loc="1718">ὁδὶ δὲ καὐτός ἐστιν. ἀλλὰ χρὴ θεᾶς</TextUnit>
    <TextUnit id="1676" loc="1719">Μούσης ἀνοίγειν ἱερὸν εὔφημον στόμα.</TextUnit>
    <TextUnit id="1677" loc="1720">ἄναγε δίεχε πάραγε πάρεχε.</TextUnit>
    <TextUnit id="1678" loc="1721">περιπέτεσθε</TextUnit>
    <TextUnit id="1679" loc="1722">τὸν μάκαρα μάκαρι σὺν τύχᾳ.</TextUnit>
    <TextUnit id="1680" loc="1723">ὦ φεῦ φεῦ τῆς ὥρας τοῦ κάλλους.</TextUnit>
    <TextUnit id="1681" loc="1725">ὦ μακαριστὸν σὺ γάμον τῇδε πόλει γημας.</TextUnit>
    <TextUnit id="1682" loc="1726">μεγάλαι μεγάλαι κατέχουσι τύχαι</TextUnit>
    <TextUnit id="1683" loc="1727">γένος ὀρνίθων</TextUnit>
    <TextUnit id="1684" loc="1728">διὰ τόνδε τὸν ἄνδρ'. ἀλλ' ὑμεναίοις</TextUnit>
    <TextUnit id="1685" loc="1729">καὶ νυμφιδίοισι δέχεσθ' ᾠδαῖς</TextUnit>
    <TextUnit id="1686" loc="1730">αὐτὸν καὶ τὴν Βασίλειαν.</TextUnit>
    <TextUnit id="1687" loc="1731">̔́Ηρᾳ ποτ' ̓Ολυμπίᾳ</TextUnit>
    <TextUnit id="1688" loc="1732">τῶν ἠλιβάτων θρόνων</TextUnit>
    <TextUnit id="1689" loc="1733">ἄρχοντα θεοῖς μέγαν</TextUnit>
    <TextUnit id="1690" loc="1734">Μοῖραι ξυνεκοίμισαν</TextUnit>
    <TextUnit id="1691" loc="1735">ἐν τοιῷδ' ὑμεναίῳ.</TextUnit>
    <TextUnit id="1692" loc="1736">̔Υμὴν ὦ ̔Υμέναι' ὦ,</TextUnit>
    <TextUnit id="1693" loc="1736b">̔Υμὴν ὦ ̔Υμέναι' ὦ.</TextUnit>
    <TextUnit id="1694" loc="1737">ὁ δ' ἀμφιθαλὴς ̓́Ερως</TextUnit>
    <TextUnit id="1695" loc="1738">χρυσόπτερος ἡνίας</TextUnit>
    <TextUnit id="1696" loc="1739">ηὔθυνε παλιντόνους,</TextUnit>
    <TextUnit id="1697" loc="1740">Ζηνὸς πάροχος γάμων</TextUnit>
    <TextUnit id="1698" loc="1741">τῆς τ' εὐδαίμονος ̔́Ηρας.</TextUnit>
    <TextUnit id="1699" loc="1742">̔Υμὴν ὦ ̔Υμέναι' ὦ,</TextUnit>
    <TextUnit id="1700" loc="1742b">̔Υμὴν ὦ ̔Υμέναι' ὦ.</TextUnit>
    <TextUnit id="1701" loc="1743">ἐχάρην ὕμνοις, ἐχάρην ᾠδαῖς:</TextUnit>
    <TextUnit id="1702" loc="1744">ἄγαμαι δὲ λόγων. ἄγε νυν αὐτοῦ</TextUnit>
    <TextUnit id="1703" loc="1745">καὶ τὰς χθονίας κλῄσατε βροντὰς</TextUnit>
    <TextUnit id="1704" loc="1746">τάς τε πυρώδεις Διὸς ἀστεροπὰς</TextUnit>
    <TextUnit id="1705" loc="1747">δεινόν τ' ἀργῆτα κεραυνόν.</TextUnit>
    <TextUnit id="1706" loc="1748">ὦ μέγα χρύσεον ἀστεροπῆς φάος,</TextUnit>
    <TextUnit id="1707" loc="1749">ὦ Διὸς ἄμβροτον ἔγχος πυρφόρον,</TextUnit>
    <TextUnit id="1708" loc="1750">ὦ χθόνιαι βαρυαχέες</TextUnit>
    <TextUnit id="1709" loc="1751">ὀμβροφόροι θ' ἅμα βρονταί,</TextUnit>
    <TextUnit id="1710" loc="1752">αἷς ὅδε νῦν χθόνα σείει.</TextUnit>
    <TextUnit id="1711" loc="1753">διὰ σὲ τὰ πάντα κρατήσας</TextUnit>
    <TextUnit id="1712" loc="1754">καὶ πάρεδρον Βασίλειαν ἔχει Διός.</TextUnit>
    <TextUnit id="1713" loc="1755">̔Υμὴν ὦ ̔Υμέναι' ὦ.</TextUnit>
    <TextUnit id="1714" loc="1755">ἔπεσθε νῦν γάμοισιν ὦ</TextUnit>
    <TextUnit id="1715" loc="1756">φῦλα πάντα συννόμων</TextUnit>
    <TextUnit id="1716" loc="1757">πτεροφόρ' ἐπὶ δάπεδον Διὸς</TextUnit>
    <TextUnit id="1717" loc="1758">καὶ λέχος γαμήλιον.</TextUnit>
    <TextUnit id="1718" loc="1759">ὄρεξον ὦ μάκαιρα σὴν</TextUnit>
    <TextUnit id="1719" loc="1760">χεῖρα καὶ πτερῶν ἐμῶν</TextUnit>
    <TextUnit id="1720" loc="1761">λαβοῦσα συγχόρευσον: αἴρων</TextUnit>
    <TextUnit id="1721" loc="1762">δὲ κουφιῶ ς' ἐγώ.</TextUnit>
    <TextUnit id="1722" loc="1763">ἀλαλαλαὶ ἰὴ παιών,</TextUnit>
    <TextUnit id="1723" loc="1764">τήνελλα καλλίνικος, ὦ</TextUnit>
    <TextUnit id="1724" loc="1765">δαιμόνων ὑπέρτατε.</TextUnit>
  </Text>
</TessDocument>
