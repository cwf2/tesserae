<?xml version="1.0" encoding="UTF-8"?>
<TessDocument id="aristophanes.peace">
  <Metadata>
    <Author>aristophanes</Author>
    <Display>Peace</Display>
    <Abbr>aristoph. peace.</Abbr>
    <Lang>grc</Lang>
    <Prose>0</Prose>
    <PrintSource>F.W. Hall and W.M. Geldart, Aristophanes Comoediae, ed. F.W. Hall and W.M. Geldart, vol. 1. Oxford: Clarendon Press, Oxford, 1907.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0037</DigitalSourceURL>
    <AddedBy>Anna Glenn</AddedBy>
    <URI>urn:cts:greekLit:tlg0019.tlg005.perseus-grc1</URI>
  </Metadata>
  <Text>
    <TextUnit id="0" loc="1">αἶρ' αἶρε μᾶζαν ὡς τάχιστα κανθάρῳ.</TextUnit>
    <TextUnit id="1" loc="2">ἰδού. δὸς αὐτῷ, τῷ κάκιστ' ἀπολουμένῳ</TextUnit>
    <TextUnit id="2" loc="3">καὶ μήποτ' αὐτῆς μᾶζαν ἡδίω φάγοι.</TextUnit>
    <TextUnit id="3" loc="4">δὸς μᾶζαν ἑτέραν, ἐξ ὀνίδων πεπλασμένην.</TextUnit>
    <TextUnit id="4" loc="5">ἰδοὺ μάλ' αὖφις. ποῦ γὰρ ἣν νῦν δὴ 'φερες;</TextUnit>
    <TextUnit id="5" loc="6">κατέφαγεν;   οὐ μὰ τὸν Δί' ἀλλ' ἐξαρπάσας</TextUnit>
    <TextUnit id="6" loc="7">ὅλην ἐνέκαψε περικυλίσας τοῖν ποδοῖν.</TextUnit>
    <TextUnit id="7" loc="8">ἀλλ' ὡς τάχιστα τρῖβε πολλὰς καὶ πυκνάς.</TextUnit>
    <TextUnit id="8" loc="9">ἄνδρες κοπρολόγοι προσλάβεσθε πρὸς θεῶν,</TextUnit>
    <TextUnit id="9" loc="10">εἰ μή με βούλεσθ' ἀποπνιγέντα περιιδεῖν.</TextUnit>
    <TextUnit id="10" loc="11">ἑτέραν ἑτέραν δός, παιδὸς ἡταιρηκότος:</TextUnit>
    <TextUnit id="11" loc="12">τετριμμένης γάρ φησιν ἐπιθυμεῖν.   ἰδού.</TextUnit>
    <TextUnit id="12" loc="13">ἑνὸς μὲν ὦνδρες ἀπολελύσθαι μοι δοκῶ:</TextUnit>
    <TextUnit id="13" loc="14">οὐδεὶς γὰρ ἂν φαίη με μάττοντ' ἐσθίειν.</TextUnit>
    <TextUnit id="14" loc="15">αἰβοῖ, φέρ' ἄλλην χἀτέραν μοι χἀτέραν,</TextUnit>
    <TextUnit id="15" loc="16">καὶ τρῖβ' ἔθ' ἑτέρας.   μὰ τὸν ̓Απόλλω 'γὼ μὲν οὔ:</TextUnit>
    <TextUnit id="16" loc="17">οὐ γὰρ ἔθ' οἶός τ' εἴμ' ὑπερέχειν τῆς ἀντλίας.</TextUnit>
    <TextUnit id="17" loc="18">αὐτὴν ἄρ' οἴσω συλλαβὼν τὴν ἀντλίαν.</TextUnit>
    <TextUnit id="18" loc="19">νὴ τὸν Δί' ἐς κόρακάς γε καὶ σαυτόν γε πρός.</TextUnit>
    <TextUnit id="19" loc="20">ὑμῶν δέ γ' εἴ τις οἶδ' ἐμοὶ κατειπάτω,</TextUnit>
    <TextUnit id="20" loc="21">πόθεν ἂν πριαίμην ῥῖνα μὴ τετρημένην.</TextUnit>
    <TextUnit id="21" loc="22">οὐδὲν γὰρ ἔργον ἦν ἄρ' ἀθλιώτερον</TextUnit>
    <TextUnit id="22" loc="23">ἢ κανθάρῳ μάττοντα παρέχειν ἐσθίειν.</TextUnit>
    <TextUnit id="23" loc="24">ὗς μὲν γάρ, ὥσπερ ἂν χέσῃ τις, ἢ κύων</TextUnit>
    <TextUnit id="24" loc="25">φαύλως ἐρείδει: τοῦτο δ' ὑπὸ φρονήματος</TextUnit>
    <TextUnit id="25" loc="26">βρενθύεταί τε καὶ φαγεῖν οὐκ ἀξιοῖ,</TextUnit>
    <TextUnit id="26" loc="27">ἢν μὴ παραθῶ τρίψας δι' ἡμέρας ὅλης</TextUnit>
    <TextUnit id="27" loc="28">ὥσπερ γυναικὶ γογγύλην μεμαγμένην.</TextUnit>
    <TextUnit id="28" loc="29">ἀλλ' εἰ πέπαυται τῆς ἐδωδῆς σκέψομαι</TextUnit>
    <TextUnit id="29" loc="30">τῃδὶ παροίξας τῆς θύρας, ἵνα μή μ' ἴδῃ.</TextUnit>
    <TextUnit id="30" loc="31">ἔρειδε, μὴ παύσαιο μηδέποτ' ἐσθίων</TextUnit>
    <TextUnit id="31" loc="32">τέως ἕως σαυτὸν λάθοις διαρραγείς.</TextUnit>
    <TextUnit id="32" loc="33">οἷον δὲ κύψας ὁ κατάρατος ἐσθίει,</TextUnit>
    <TextUnit id="33" loc="34">ὥσπερ παλαιστής, παραβαλὼν τοὺς γομφίους,</TextUnit>
    <TextUnit id="34" loc="35">καὶ ταῦτα τὴν κεφαλήν τε καὶ τὼ χεῖρέ πως</TextUnit>
    <TextUnit id="35" loc="36">ὡδὶ περιάγων, ὥσπερ οἱ τὰ σχοινία</TextUnit>
    <TextUnit id="36" loc="37">τὰ παχέα συμβάλλοντες ἐς τὰς ὁλκάδας.</TextUnit>
    <TextUnit id="37" loc="38">μιαρὸν τὸ χρῆμα καὶ κάκοσμον καὶ βορόν:</TextUnit>
    <TextUnit id="38" loc="39">χὤτου ποτ' ἐστὶ δαιμόνων ἡ προσβολὴ</TextUnit>
    <TextUnit id="39" loc="40">οὐκ οἶδ'. ̓Αφροδίτης μὲν γὰρ οὔ μοι φαίνεται,</TextUnit>
    <TextUnit id="40" loc="41">οὐ μὴν Χαρίτων γε.   τοῦ γάρ ἐστ';   οὐκ ἔσθ' ὅπως</TextUnit>
    <TextUnit id="41" loc="42">τοῦτ' ἔστι τὸ τέρας οὐ Διὸς καταιβάτου.</TextUnit>
    <TextUnit id="42" loc="43">οὐκοῦν ἂν ἤδη τῶν θεατῶν τις λέγοι</TextUnit>
    <TextUnit id="43" loc="44">νεανίας δοκησίσοφος, “τὸ δὲ πρᾶγμα τί;</TextUnit>
    <TextUnit id="44" loc="45">ὁ κάνθαρος δὲ πρὸς τί; ” κᾆτ' αὐτῷ γ' ἀνὴρ</TextUnit>
    <TextUnit id="45" loc="46">̓Ιωνικός τίς φησι παρακαθήμενος:</TextUnit>
    <TextUnit id="46" loc="47">“δοκέω μέν, ἐς Κλέωνα τοῦτ' αἰνίσσεται,</TextUnit>
    <TextUnit id="47" loc="48">ὡς κεῖνος ἀναιδέως τὴν σπατίλην ἐσθίει.”</TextUnit>
    <TextUnit id="48" loc="49">ἀλλ' εἰσιὼν τῷ κανθάρῳ δώσω πιεῖν.</TextUnit>
    <TextUnit id="49" loc="50">ἐγὼ δὲ τὸν λόγον γε τοῖσι παιδίοις</TextUnit>
    <TextUnit id="50" loc="51">καὶ τοῖσιν ἀνδρίοισι καὶ τοῖς ἀνδράσιν</TextUnit>
    <TextUnit id="51" loc="52">καὶ τοῖς ὑπερτάτοισιν ἀνδράσιν φράσω</TextUnit>
    <TextUnit id="52" loc="53">καὶ τοῖς ὑπερηνορέουσιν ἔτι τούτοις μάλα.</TextUnit>
    <TextUnit id="53" loc="54">ὁ δεσπότης μου μαίνεται καινὸν τρόπον,</TextUnit>
    <TextUnit id="54" loc="55">οὐχ ὅνπερ ὑμεῖς, ἀλλ' ἕτερον καινὸν πάνυ.</TextUnit>
    <TextUnit id="55" loc="56">δι' ἡμέρας γὰρ ἐς τὸν οὐρανὸν βλέπων</TextUnit>
    <TextUnit id="56" loc="57">ὡδὶ κεχηνὼς λοιδορεῖται τῷ Διὶ</TextUnit>
    <TextUnit id="57" loc="58">καί φησιν, “ὦ Ζεῦ τί ποτε βουλεύει ποιεῖν;</TextUnit>
    <TextUnit id="58" loc="59">κατάθου τὸ κόρημα: μὴ 'κκόρει τὴν ̔Ελλάδα.”</TextUnit>
    <TextUnit id="59" loc="60">ἔα ἔα.</TextUnit>
    <TextUnit id="60" loc="61">σιγήσαθ', ὡς φωνῆς ἀκούειν μοι δοκῶ.</TextUnit>
    <TextUnit id="61" loc="62">ὦ Ζεῦ τί δρασείεις ποθ' ἡμῶν τὸν λεών;</TextUnit>
    <TextUnit id="62" loc="63">λήσεις σεαυτὸν τὰς πόλεις ἐκκοκκίσας.</TextUnit>
    <TextUnit id="63" loc="64">τοῦτ' ἔστι τουτὶ τὸ κακὸν αὔθ' οὑγὼ 'λεγον.</TextUnit>
    <TextUnit id="64" loc="65">τὸ γὰρ παράδειγμα τῶν μανιῶν ἀκούετε:</TextUnit>
    <TextUnit id="65" loc="66">ἃ δ' εἶπε πρῶτον ἡνίκ' ἤρχεθ' ἡ χολή,</TextUnit>
    <TextUnit id="66" loc="67">πεύσεσθ'. ἔφασκε γὰρ πρὸς αὑτὸν ἐνθαδί:</TextUnit>
    <TextUnit id="67" loc="68">“πῶς ἄν ποτ' ἀφικοίμην ἂν εὐθὺ τοῦ Διός;”</TextUnit>
    <TextUnit id="68" loc="69">ἔπειτα λεπτὰ κλιμάκια ποιούμενος,</TextUnit>
    <TextUnit id="69" loc="70">πρὸς ταῦτ' ἀνηρριχᾶτ' ἂν ἐς τὸν οὐρανόν,</TextUnit>
    <TextUnit id="70" loc="71">ἕως ξυνετρίβη τῆς κεφαλῆς καταρρυείς.</TextUnit>
    <TextUnit id="71" loc="72">ἐχθὲς δὲ μετὰ ταῦτ' ἐκφθαρεὶς οὐκ οἶδ' ὅποι</TextUnit>
    <TextUnit id="72" loc="73">εἰσήγαγ' Αἰτναῖον μέγιστον κάνθαρον,</TextUnit>
    <TextUnit id="73" loc="74">κἄπειτα τοῦτον ἱπποκομεῖν μ' ἠνάγκασεν,</TextUnit>
    <TextUnit id="74" loc="75">καὐτὸς καταψῶν αὐτὸν ὥσπερ πωλίον,</TextUnit>
    <TextUnit id="75" loc="76">“ὦ Πηγάσειον,” φησί, “γενναῖον πτερόν,</TextUnit>
    <TextUnit id="76" loc="77">ὅπως πετήσει μ' εὐθὺ τοῦ Διὸς λαβών.”</TextUnit>
    <TextUnit id="77" loc="78">ἀλλ' ὅ τι ποιεῖ τῃδὶ διακύψας ὄψομαι.</TextUnit>
    <TextUnit id="78" loc="79">οἴμοι τάλας: ἴτε δεῦρο δεῦρ ὦ γείτονες:</TextUnit>
    <TextUnit id="79" loc="80">ὁ δεσπότης γάρ μου μετέωρος αἴρεται</TextUnit>
    <TextUnit id="80" loc="81">ἱππηδὸν ἐς τὸν ἀέρ' ἐπὶ τοῦ κανθάρου.</TextUnit>
    <TextUnit id="81" loc="82">ἥσυχος ἥσυχος, ἠρέμα, κάνθων:</TextUnit>
    <TextUnit id="82" loc="83">μή μοι σοβαρῶς χώρει λίαν</TextUnit>
    <TextUnit id="83" loc="84">εὐθὺς ἀπ' ἀρχῆς ῥώμῃ πίσυνος,</TextUnit>
    <TextUnit id="84" loc="85">πρὶν ἂν ἰδίῃς καὶ διαλύσῃς</TextUnit>
    <TextUnit id="85" loc="86">ἄρθρων ἶνας πτερύγων ῥύμῃ.</TextUnit>
    <TextUnit id="86" loc="87">καὶ μὴ πνεῖ μοι κακόν, ἀντιβολῶ ς':</TextUnit>
    <TextUnit id="87" loc="88">εἰ δὲ ποιήσεις τοῦτο, κατ' οἴκους</TextUnit>
    <TextUnit id="88" loc="89">αὐτοῦ μεῖνον τοὺς ἡμετέρους.</TextUnit>
    <TextUnit id="89" loc="90">ὦ δέσποτ' ἄναξ ὡς παραπαίεις.</TextUnit>
    <TextUnit id="90" loc="91">σίγα σίγα.</TextUnit>
    <TextUnit id="91" loc="92">ποῖ δῆτ' ἄλλως μετεωροκοπεῖς;</TextUnit>
    <TextUnit id="92" loc="93">ὑπὲρ ̔Ελλήνων πάντων πέτομαι</TextUnit>
    <TextUnit id="93" loc="94">τόλμημα νέον παλαμησάμενος.</TextUnit>
    <TextUnit id="94" loc="95">τί πέτει; τί μάτην οὐχ ὑγιαίνεις;</TextUnit>
    <TextUnit id="95" loc="96">εὐφημεῖν χρὴ καὶ μὴ φλαῦρον</TextUnit>
    <TextUnit id="96" loc="97">μηδὲν γρύζειν ἀλλ' ὀλολύζειν:</TextUnit>
    <TextUnit id="97" loc="98">τοῖς τ' ἀνθρώποισι φράσον σιγᾶν,</TextUnit>
    <TextUnit id="98" loc="99">τοὺς τε κοπρῶνας καὶ τὰς λαύρας</TextUnit>
    <TextUnit id="99" loc="100">καιναῖς πλίνθοισιν ἀνοικοδομεῖν</TextUnit>
    <TextUnit id="100" loc="101">καὶ τοὺς πρωκτοὺς ἐπικλῄειν.</TextUnit>
    <TextUnit id="101" loc="102">οὐκ ἔσθ' ὅπως σιγήσομ', ἢν μή μοι φράσῃς</TextUnit>
    <TextUnit id="102" loc="103">ὅποι πέτεσθαι διανοεῖ.   τί δ' ἄλλο γ' ἢ</TextUnit>
    <TextUnit id="103" loc="104">ὡς τὸν Δί' ἐς τὸν οὐρανόν;   τίνα νοῦν ἔχων;</TextUnit>
    <TextUnit id="104" loc="105">ἐρησόμενος ἐκεῖνον ̔Ελλήνων πέρι</TextUnit>
    <TextUnit id="105" loc="106">ἁπαξαπάντων ὅ τι ποιεῖν βουλεύεται.</TextUnit>
    <TextUnit id="106" loc="107">ἐὰν δὲ μή σοι καταγορεύῃ;   γράψομαι</TextUnit>
    <TextUnit id="107" loc="108">Μήδοισιν αὐτὸν προδιδόναι τὴν ̔Ελλάδα.</TextUnit>
    <TextUnit id="108" loc="109">μὰ τὸν Διόνυσον οὐδέποτε ζῶντός γ' ἐμοῦ.</TextUnit>
    <TextUnit id="109" loc="110">οὐκ ἔστι παρὰ ταῦτ' ἄλλ'.   ἰοὺ ἰοὺ ἰού:</TextUnit>
    <TextUnit id="110" loc="111">ὦ παιδί' ὁ πατὴρ ἀπολιπὼν ἀπέρχεται</TextUnit>
    <TextUnit id="111" loc="112">ὑμᾶς ἐρήμους ἐς τὸν οὐρανὸν λάθρᾳ.</TextUnit>
    <TextUnit id="112" loc="113">ἀλλ' ἀντιβολεῖτε τὸν πατέρ ὦ κακοδαίμονα.</TextUnit>
    <TextUnit id="113" loc="114">ὦ πάτερ ὦ πάτερ ἆρ' ἔτυμός γε</TextUnit>
    <TextUnit id="114" loc="115">δώμασιν ἡμετέροις φάτις ἥκει,</TextUnit>
    <TextUnit id="115" loc="116">ὡς σὺ μετ' ὀρνίθων προλιρὼν ἐμὲ</TextUnit>
    <TextUnit id="116" loc="117">ἐς κόρακας βαδιεῖ μεταμώνιος;</TextUnit>
    <TextUnit id="117" loc="118">ἔστι τι τῶνδ' ἐτύμως; εἴπ' ὦ πάτερ, εἴ τι φιλεῖς με.</TextUnit>
    <TextUnit id="118" loc="119">δοξάσαι ἔστι κόραι, τὸ δ' ἐτήτυμον ἄχθομαι ὑμῖν,</TextUnit>
    <TextUnit id="119" loc="120">ἡνίκ' ἂν αἰτίζητ' ἄρτον πάππαν με καλοῦσαι,</TextUnit>
    <TextUnit id="120" loc="121">ἔνδον δ' ἀργυρίου μηδὲ ψακὰς ᾖ πάνυ πάμπαν.</TextUnit>
    <TextUnit id="121" loc="122">ἢν δ' ἐγὼ εὖ πράξας ἔλθω πάλιν, ἕξετ' ἐν ὥρᾳ</TextUnit>
    <TextUnit id="122" loc="123">κολλύραν μεγάλην καὶ κόνδυλον ὄψον ἐρ' αὐτῇ.</TextUnit>
    <TextUnit id="123" loc="124">καὶ τίς πόρος σοι τῆς ὁδοῦ γενήσεται;</TextUnit>
    <TextUnit id="124" loc="125">ναῦς μὲν γὰρ οὐκ ἄξει σε ταύτην τὴν ὁδόν.</TextUnit>
    <TextUnit id="125" loc="126">πτηνὸς πορεύσει πῶλος: οὐ ναυσθλώσομαι.</TextUnit>
    <TextUnit id="126" loc="127">τίς δ' ἡ 'πίνοιά σοὐστὶν ὥστε κάνθαρον</TextUnit>
    <TextUnit id="127" loc="128">ζεύξαντ' ἐλαύνειν ἐς θεοὺς ὦ παππία;</TextUnit>
    <TextUnit id="128" loc="129">ἐν τοῖσιν Αἰσώπου λόγοις ἐξηυρέθη</TextUnit>
    <TextUnit id="129" loc="130">μόνος πετεινῶν ἐς θεοὺς ἀφιγμένος.</TextUnit>
    <TextUnit id="130" loc="131">ἄπιστον εἶπας μῦθον ὦ πάτερ πάτερ,</TextUnit>
    <TextUnit id="131" loc="132">ὅπως κάκοσμον ζῷον ἦλθεν ἐς θεούς.</TextUnit>
    <TextUnit id="132" loc="133">ἦλθεν κατ' ἔχθραν αἰετοῦ πάλαι ποτέ,</TextUnit>
    <TextUnit id="133" loc="134">ᾤ' ἐκκυλίνδων κἀντιτιμωρούμενος.</TextUnit>
    <TextUnit id="134" loc="135">οὐκοῦν ἐχρῆν σε Πηγάσου ζεῦξαι πτερόν,</TextUnit>
    <TextUnit id="135" loc="136">ὅπως ἐφαίνου τοῖς θεοῖς τραγικώτερος.</TextUnit>
    <TextUnit id="136" loc="137">ἀλλ' ὦ μέλ' ἄν μοι σιτίων διπλῶν ἔδει:</TextUnit>
    <TextUnit id="137" loc="138">νῦν δ' ἃττ' ἂν αὐτὸς καταφάγω τὰ σιτία,</TextUnit>
    <TextUnit id="138" loc="139">τούτοισι τοῖς αὐτοῖσι τοῦτον χορτάσω.</TextUnit>
    <TextUnit id="139" loc="140">τί δ' ἢν ἐς ὑγρὸν πόντιον πέσῃ βάθος;</TextUnit>
    <TextUnit id="140" loc="141">πῶς ἐξολισθεῖν πτηνὸς ὢν δυνήσεται;</TextUnit>
    <TextUnit id="141" loc="142">ἐπίτηδες εἶχον πηδάλιον, ᾧ χρήσομαι:</TextUnit>
    <TextUnit id="142" loc="143">τὸ δὲ πλοῖον ἔσται Ναξιουργὴς κάνθαρος.</TextUnit>
    <TextUnit id="143" loc="144">λιμὴν δὲ τίς σε δέξεται φορούμενον;</TextUnit>
    <TextUnit id="144" loc="145">ἐν Πειραιεῖ δήπου 'στὶ Κανθάρου λιμήν.</TextUnit>
    <TextUnit id="145" loc="146">ἐκεῖνο τήρει, μὴ σφαλεὶς καταρρυῇς</TextUnit>
    <TextUnit id="146" loc="147">ἐντεῦθεν, εἶτα χωλὸς ὢν Εὐριπίδῃ</TextUnit>
    <TextUnit id="147" loc="148">λόγον παράσχῃς καὶ τραγῳδία γένῃ.</TextUnit>
    <TextUnit id="148" loc="149">ἐμοὶ μελήσει ταῦτά γ'. ἀλλὰ χαίρετε.</TextUnit>
    <TextUnit id="149" loc="150">ὑμεῖς δέ γ', ὑπὲρ ὧν τοὺς πόνους ἐγὼ πονῶ,</TextUnit>
    <TextUnit id="150" loc="151">μὴ βδεῖτε μηδὲ χέζεθ' ἡμερῶν τριῶν:</TextUnit>
    <TextUnit id="151" loc="152">ὡς εἰ μετέωρος οὗτος ὢν ὀσφρήσεται,</TextUnit>
    <TextUnit id="152" loc="153">κατωκάρα ῥίψας με βουκολήσεται.</TextUnit>
    <TextUnit id="153" loc="154">ἀλλ' ἄγε Πήγασε χώρει χαίρων,</TextUnit>
    <TextUnit id="154" loc="155">χρυσοχάλινον πάταγον ψαλίων</TextUnit>
    <TextUnit id="155" loc="156">διακινήσας φαιδροῖς ὠσίν.</TextUnit>
    <TextUnit id="156" loc="157">τί ποιεῖς; τί ποιεῖς; ποῖ παρακλίνεις</TextUnit>
    <TextUnit id="157" loc="158">τοὺς μυκτῆρας; πρὸς τὰς λαύρας.</TextUnit>
    <TextUnit id="158" loc="159">ἵει σαυτὸν θαρρῶν ἀπὸ γῆς,</TextUnit>
    <TextUnit id="159" loc="160">κᾆτα δρομαίαν πτέρυγ' ἐκτείνων</TextUnit>
    <TextUnit id="160" loc="161">ὀρθὸς χώρει Διὸς εἰς αὐλάς,</TextUnit>
    <TextUnit id="161" loc="162">ἀπὸ μὲν κάκκης τὴν ῥῖν' ἀπέχων,</TextUnit>
    <TextUnit id="162" loc="163">ἀπὸ δ' ἡμερίων σίτων πάντων.</TextUnit>
    <TextUnit id="163" loc="164">ἄνθρωπε τί δρᾷς, οὗτος ὁ χέζων</TextUnit>
    <TextUnit id="164" loc="165">ἐν Πειραιεῖ παρὰ ταῖς πόρναις;</TextUnit>
    <TextUnit id="165" loc="166">ἀπολεῖς μ' ἀπολεῖς. οὐ κατορύξεις</TextUnit>
    <TextUnit id="166" loc="167">κἀπιφορήσεις τῆς γῆς πολλήν,</TextUnit>
    <TextUnit id="167" loc="168">κἀπιφυτεύσεις ἕρπυλλον ἄνω</TextUnit>
    <TextUnit id="168" loc="169">καὶ μύρον ἐπιχεῖς; ὡς ἤν τι πεσὼν</TextUnit>
    <TextUnit id="169" loc="170">ἐνθένδε πάθω, τοὐμοῦ θανάτου</TextUnit>
    <TextUnit id="170" loc="171">πέντε τάλανθ' ἡ πόλις ἡ Χίων</TextUnit>
    <TextUnit id="171" loc="172">διὰ τὸν σὸν πρωκτὸν ὀφλήσει.</TextUnit>
    <TextUnit id="172" loc="173">οἴμ' ὡς δέδοικα, κοὐκέτι σκώπτων λέγω.</TextUnit>
    <TextUnit id="173" loc="174">ὦ μηχανοποιὲ πρόσεχε τὸν νοῦν ὡς ἐμέ:</TextUnit>
    <TextUnit id="174" loc="175">ἤδη στρέφει τι πνεῦμα περὶ τὸν ὀμφαλόν,</TextUnit>
    <TextUnit id="175" loc="176">κεἰ μὴ φυλάξει, χορτάσω τὸν κάνθαρον.</TextUnit>
    <TextUnit id="176" loc="177">ἀτὰρ ἐγγὺς εἶναι τῶν θεῶν ἐμοὶ δοκῶ,</TextUnit>
    <TextUnit id="177" loc="178">καὶ δὴ καθορῶ τὴν οἰκίαν τὴν τοῦ Διός.</TextUnit>
    <TextUnit id="178" loc="179">τίς ἐν Διὸς θύραισιν; οὐκ ἀνοίξετε;</TextUnit>
    <TextUnit id="179" loc="180">πόθεν βροτοῦ με προσέβαλ'; ὦναξ ̔Ηράκλεις</TextUnit>
    <TextUnit id="180" loc="181">τουτὶ τί ἐστι τὸ κακόν;   ἱπποκάνθαρος.</TextUnit>
    <TextUnit id="181" loc="182">ὦ βδελυρὲ καὶ τολμηρὲ κἀναίσχυντε σὺ</TextUnit>
    <TextUnit id="182" loc="183">καὶ μιαρὲ καὶ παμμίαρε καὶ μιαρώτατε,</TextUnit>
    <TextUnit id="183" loc="184">πῶς δεῦρ' ἀνῆλθες ὦ μιαρῶν μιαρώτατε;</TextUnit>
    <TextUnit id="184" loc="185">τί σοί ποτ' ἔστ' ὄνομ'; οὐκ ἐρεῖς;   μιαρώτατος.</TextUnit>
    <TextUnit id="185" loc="186">ποδαπὸς τὸ γένος δ' εἶ; φράζε μοι.   μιαρώτατος.</TextUnit>
    <TextUnit id="186" loc="187">πατὴρ δέ σοι τίς ἐστ';   ἐμοί; μιαρώτατος.</TextUnit>
    <TextUnit id="187" loc="188">οὔτοι μὰ τὴν γῆν ἔσθ' ὅπως οὐκ ἀποθανεῖ,</TextUnit>
    <TextUnit id="188" loc="189">εἰ μὴ κατερεῖς μοι τοὔνομ' ὅ τι ποτ' ἔστι σοι.</TextUnit>
    <TextUnit id="189" loc="190">Τρυγαῖος ̓Αθμονεύς, ἀμπελουργὸς δεξιός,</TextUnit>
    <TextUnit id="190" loc="191">οὐ συκοφάντης οὐδ' ἐραστὴς πραγμάτων.</TextUnit>
    <TextUnit id="191" loc="192">ἥκεις δὲ κατὰ τί;   τὰ κρέα ταυτί σοι φέρων.</TextUnit>
    <TextUnit id="192" loc="193">ὦ δειλακρίων πῶς ἦλθες;   ὦ γλίσχρων ὁρᾷς</TextUnit>
    <TextUnit id="193" loc="194">ὡς οὐκέτ' εἶναί σοι δοκῶ μιαρώτατος;</TextUnit>
    <TextUnit id="194" loc="195">ἴθι νυν κάλεσόν μοι τὸν Δί'.   ἰὴ ἰὴ ἰή,</TextUnit>
    <TextUnit id="195" loc="196">ὅτι οὐδὲ μέλλεις ἐγγὺς εἶναι τῶν θεῶν:</TextUnit>
    <TextUnit id="196" loc="197">φροῦδοι γὰρ ἐχθές εἰσιν ἐξῳκισμένοι.</TextUnit>
    <TextUnit id="197" loc="198">ποῖ γῆς;   ἰδοὺ γῆς.   ἀλλὰ ποῖ;   πόρρω πάνυ;</TextUnit>
    <TextUnit id="198" loc="199">ὑπ' αὐτὸν ἀτεχνῶς τοὐρανοῦ τὸν κύτταρον.</TextUnit>
    <TextUnit id="199" loc="200">πῶς οὖν σὺ δῆτ' ἐνταῦθα κατελείφθης μόνος;</TextUnit>
    <TextUnit id="200" loc="201">τὰ λοιπὰ τηρῶ σκευάρια τὰ τῶν θεῶν,</TextUnit>
    <TextUnit id="201" loc="202">χυτρίδια καὶ σανίδια κἀμφορείδια.</TextUnit>
    <TextUnit id="202" loc="203">ἐξῳκίσαντο δ' οἱ θεοὶ τίνος οὕνεκα;</TextUnit>
    <TextUnit id="203" loc="204">̔́Ελλησιν ὀργισθέντες. εἶτ' ἐνταῦθα μὲν</TextUnit>
    <TextUnit id="204" loc="205">ἵν' ἦσαν αὐτοὶ τὸν Πόλεμον κατῴκισαν,</TextUnit>
    <TextUnit id="205" loc="206">ὑμᾶς παραδόντες δρᾶν ἀτεχνῶς ὅ τι βούλεται:</TextUnit>
    <TextUnit id="206" loc="207">αὐτοὶ δ' ἀνῳκίσανθ' ὅπως ἀνωτάτω,</TextUnit>
    <TextUnit id="207" loc="208">ἵνα μὴ βλέποιεν μαχομένους ὑμᾶς ἔτι</TextUnit>
    <TextUnit id="208" loc="209">μηδ' ἀντιβολούντων μηδὲν αἰσθανοίατο.</TextUnit>
    <TextUnit id="209" loc="210">τοῦ δ' οὕνεχ' ἡμᾶς ταῦτ' ἔδρασαν; εἰπέ μοι.</TextUnit>
    <TextUnit id="210" loc="211">ὁτιὴ πολεμεῖν ᾑρεῖσθ' ἐκείνων πολλάκις</TextUnit>
    <TextUnit id="211" loc="212">σπονδὰς ποιούντων: κεἰ μὲν οἱ Λακωνικοὶ</TextUnit>
    <TextUnit id="212" loc="213">ὑπερβάλοιντο μικρόν, ἔλεγον ἂν ταδί:</TextUnit>
    <TextUnit id="213" loc="214">“ναὶ τὼ σιὼ νῦν ὡττικίων δωσεῖ δίκαν.”</TextUnit>
    <TextUnit id="214" loc="215">εἰ δ' αὖ τι πράξαιτ' ἀγαθὸν ἁττικωνικοί</TextUnit>
    <TextUnit id="215" loc="216">κἄλθοιεν οἱ Λάκωνες εἰρήνης πέρι,</TextUnit>
    <TextUnit id="216" loc="217">ἐλέγετ' ἂν ὑμεῖς εὐθύς: “ἐξαπατώμεθα</TextUnit>
    <TextUnit id="217" loc="218">νὴ τὴν ̓Αθηνᾶν, νὴ Δί', οὐχὶ πειστέον:</TextUnit>
    <TextUnit id="218" loc="219">ἥξουσι καὖθις, ἢν ἔχωμεν τὴν Πύλον.”</TextUnit>
    <TextUnit id="219" loc="220">ὁ γοῦν χαρακτὴρ ἡμεδαπὸς τῶν ῥημάτων.</TextUnit>
    <TextUnit id="220" loc="221">ὧν οὕνεκ' οὐκ οἶδ' εἴ ποτ' Εἰρήνην ἔτι</TextUnit>
    <TextUnit id="221" loc="222">τὸ λοιπὸν ὄψεσθ'.   ἀλλὰ ποῖ γὰρ οἴχεται;</TextUnit>
    <TextUnit id="222" loc="223">ὁ Πόλεμος αὐτὴν ἐνέβαλ' εἰς ἄντρον βαθύ.</TextUnit>
    <TextUnit id="223" loc="224">ἐς ποῖον;   ἐς τουτὶ τὸ κάτω, κἄπειθ' ὁρᾷς</TextUnit>
    <TextUnit id="224" loc="225">ὅσους ἄνωθεν ἐπεφόρησε τῶν λίθων,</TextUnit>
    <TextUnit id="225" loc="226">ἵνα μὴ λάβητε μηδέποτ' αὐτήν.   εἰπέ μοι,</TextUnit>
    <TextUnit id="226" loc="227">ἡμᾶς δὲ δὴ τί δρᾶν παρασκευάζεται;</TextUnit>
    <TextUnit id="227" loc="228">οὐκ οἶδα πλὴν ἕν, ὅτι θυείαν ἑσπέρας</TextUnit>
    <TextUnit id="228" loc="229">ὑπερφυᾶ τὸ μέγεθος εἰσηνέγκατο.</TextUnit>
    <TextUnit id="229" loc="230">τί δῆτα ταύτῃ τῇ θυείᾳ χρήσεται;</TextUnit>
    <TextUnit id="230" loc="231">τρίβειν ἐν αὐτῇ τὰς πόλεις βουλεύεται.</TextUnit>
    <TextUnit id="231" loc="232">ἀλλ' εἶμι: καὶ γὰρ ἐξιέναι γνώμην ἐμὴν</TextUnit>
    <TextUnit id="232" loc="233">μέλλει: θορυβεῖ γοῦν ἔνδον.   οἴμοι δείλαιος.</TextUnit>
    <TextUnit id="233" loc="234">φέρ' αὐτὸν ἀποδρῶ: καὶ γὰρ ὥσπερ ᾐσθόμην</TextUnit>
    <TextUnit id="234" loc="235">καὐτὸς θυείας φθέγμα πολεμιστηρίας.</TextUnit>
    <TextUnit id="235" loc="236">ἰὼ βροτοὶ βροτοὶ βροτοὶ πολυτλήμονες,</TextUnit>
    <TextUnit id="236" loc="237">ὡς αὐτίκα μάλα τὰς γνάθους ἀλγήσετε.</TextUnit>
    <TextUnit id="237" loc="238">ὦναξ ̓́Απολλον τῆς θυείας τοῦ πλάτους,</TextUnit>
    <TextUnit id="238" loc="239">ὅσον κακόν, καὶ τοῦ Πολέμου τοῦ βλέμματος.</TextUnit>
    <TextUnit id="239" loc="240">ἆρ' οὗτός ἐστ' ἐκεῖνος ὃν καὶ φεύγομεν,</TextUnit>
    <TextUnit id="240" loc="241">ὁ δεινός, ὁ ταλαύρινος, ὁ κατὰ τοῖν σκελοῖν;</TextUnit>
    <TextUnit id="241" loc="242">ἰὼ Πρασιαὶ τρὶς ἄθλιαι καὶ πεντάκις</TextUnit>
    <TextUnit id="242" loc="243">καὶ πολλοδεκάκις, ὡς ἀπολεῖσθε τήμερον.</TextUnit>
    <TextUnit id="243" loc="244">τουτὶ μὲν ἄνδρες οὐδὲν ἡμῖν πρᾶγμά πω:</TextUnit>
    <TextUnit id="244" loc="245">τὸ γὰρ κακὸν τοῦτ' ἐστὶ τῆς Λακωνικῆς.</TextUnit>
    <TextUnit id="245" loc="246">ὦ Μέγαρα Μέγαρ' ὡς ἐπιτετρίψεσθ' αὐτίκα</TextUnit>
    <TextUnit id="246" loc="247">ἁπαξάπαντα καταμεμυττωτευμένα.</TextUnit>
    <TextUnit id="247" loc="248">βαβαὶ βαβαιὰξ ὡς μεγάλα καὶ δριμέα</TextUnit>
    <TextUnit id="248" loc="249">τοῖσι Μεγαρεῦσιν ἐνέβαλεν τὰ κλαύματα.</TextUnit>
    <TextUnit id="249" loc="250">ἰὼ Σικελία καὶ σὺ δ' ὡς ἀπόλλυσαι.</TextUnit>
    <TextUnit id="250" loc="251">οἵα πόλις τάλαινα διακναισθήσεται.</TextUnit>
    <TextUnit id="251" loc="252">φέρ' ἐπιχέω καὶ τὸ μέλι τουτὶ τἀττικόν.</TextUnit>
    <TextUnit id="252" loc="253">οὗτος παραινῶ σοι μέλιτι χρῆσθἀτέρῳ.</TextUnit>
    <TextUnit id="253" loc="254">τετρώβολον τοῦτ' ἐστί: φείδου τἀττικοῦ.</TextUnit>
    <TextUnit id="254" loc="255">παῖ παῖ Κυδοιμέ.   τί με καλεῖς;   κλαύσει μακρά.</TextUnit>
    <TextUnit id="255" loc="256">ἕστηκας ἀργός; οὑτοσί σοι κόνδυλος.</TextUnit>
    <TextUnit id="256" loc="257">ὡς δριμύς. οἴμοι μοι τάλας ὦ δέσποτα.</TextUnit>
    <TextUnit id="257" loc="258">μῶν τῶν σκορόδων ἐνέβαλες ἐς τὸν κόνδυλον;</TextUnit>
    <TextUnit id="258" loc="259">οἴσεις ἀλετρίβανον τρέχων;   ἀλλ' ὦ μέλε</TextUnit>
    <TextUnit id="259" loc="260">οὐκ ἔστιν ἡμῖν: ἐχθὲς εἰσῳκίσμεθα.</TextUnit>
    <TextUnit id="260" loc="261">οὔκουν παρ' ̓Αθηναίων μεταθρέξει ταχὺ πάνυ;</TextUnit>
    <TextUnit id="261" loc="262">ἔγωγε νὴ Δί': εἰ δὲ μή γε, κλαύσομαι.</TextUnit>
    <TextUnit id="262" loc="263">ἄγε δὴ τί δρῶμεν ὦ πόνηρ' ἀνθρώπια;</TextUnit>
    <TextUnit id="263" loc="264">ὁρᾶτε τὸν κίνδυνον ἡμῖν ὡς μέγας:</TextUnit>
    <TextUnit id="264" loc="265">εἴπερ γὰρ ἥξει τὸν ἀλετρίβανον φέρων,</TextUnit>
    <TextUnit id="265" loc="266">τούτῳ ταράξει τὰς πόλεις καθήμενος.</TextUnit>
    <TextUnit id="266" loc="267">ἀλλ' ὦ Διόνυς' ἀπόλοιτο καὶ μὴ 'λθοι φέρων.</TextUnit>
    <TextUnit id="267" loc="268">οὗτος.   τί ἔστιν;   οὐ φέρεις;   τὸ δεῖνα γὰρ</TextUnit>
    <TextUnit id="268" loc="269">ἀπόλωλ' ̓Αθηναίοισιν ἁλετρίβανος,</TextUnit>
    <TextUnit id="269" loc="270">ὁ βυρσοπώλης, ὃς ἐκύκα τὴν ̔Ελλάδα.</TextUnit>
    <TextUnit id="270" loc="271">εὖ γ' ὦ πότνια δέσποιν' ̓Αθηναία ποιῶν</TextUnit>
    <TextUnit id="271" loc="272">ἀπόλωλ' ἐκεῖνος κἀν δέοντι τῇ πόλει,</TextUnit>
    <TextUnit id="272" loc="273">ἢ πρίν γε τὸν μυττωτὸν ἡμῖν ἐγχέαι.</TextUnit>
    <TextUnit id="273" loc="274">οὔκουν ἕτερον δῆτ' ἐκ Λακεδαίμονος μέτει</TextUnit>
    <TextUnit id="274" loc="275">ἀνύσας τι;   ταῦτ' ὦ δέσποθ'.   ἧκέ νυν ταχύ.</TextUnit>
    <TextUnit id="275" loc="276">ὦνδρες τί πεισόμεσθα; νῦν ἀγὼν μέγας.</TextUnit>
    <TextUnit id="276" loc="277">ἀλλ' εἴ τις ὑμῶν ἐν Σαμοθρᾴκῃ τυγχάνει</TextUnit>
    <TextUnit id="277" loc="278">μεμυημένος, νῦν ἐστιν εὔξασθαι καλὸν</TextUnit>
    <TextUnit id="278" loc="279">ἀποστραφῆναι τοῦ μετιόντος τὼ πόδε.</TextUnit>
    <TextUnit id="279" loc="280">οἴμοι τάλας, οἴμοι γε κἄτ' οἴμοι μάλα.</TextUnit>
    <TextUnit id="280" loc="281">τί ἔστι; μῶν οὐκ αὖ φέρεις;   ἀπόλωλε γὰρ</TextUnit>
    <TextUnit id="281" loc="282">καὶ τοῖς Λακεδαιμονίοισιν ἁλετρίβανος.</TextUnit>
    <TextUnit id="282" loc="283">πῶς ὦ πανοῦργ';   ἐς τἀπὶ Θρᾴκης χωρία</TextUnit>
    <TextUnit id="283" loc="284">χρήσαντες ἑτέροις αὐτὸν εἶτ' ἀπώλεσαν.</TextUnit>
    <TextUnit id="284" loc="285">εὖ γ' εὖ γε ποιήσαντες ὦ Διοσκόρω.</TextUnit>
    <TextUnit id="285" loc="286">ἴσως ἂν εὖ γένοιτο: θαρρεῖτ' ὦ βροτοί.</TextUnit>
    <TextUnit id="286" loc="287">ἀπόφερε τὰ σκεύη λαβὼν ταυτὶ πάλιν:</TextUnit>
    <TextUnit id="287" loc="288">ἐγὼ δὲ δοίδυκ' εἰσιὼν ποιήσομαι.</TextUnit>
    <TextUnit id="288" loc="289">νῦν τοῦτ' ἐκεῖν' ἥκει τὸ Δάτιδος μέλος,</TextUnit>
    <TextUnit id="289" loc="290">ὃ δεφόμενός ποτ' ᾖδε τῆς μεσημβρίας,</TextUnit>
    <TextUnit id="290" loc="291">“ὡς ἥδομαι καὶ χαίρομαι κεὐφραίνομαι.”</TextUnit>
    <TextUnit id="291" loc="292">νῦν ἐστιν ἡμῖν ὦνδρες ̔́Ελληνες καλὸν</TextUnit>
    <TextUnit id="292" loc="293">ἀπαλλαγεῖσι πραγμάτων τε καὶ μαχῶν</TextUnit>
    <TextUnit id="293" loc="294">ἐξελκύσαι τὴν πᾶσιν Εἰρήνην φίλην,</TextUnit>
    <TextUnit id="294" loc="295">πρὶν ἕτερον αὖ δοίδυκα κωλῦσαί τινα.</TextUnit>
    <TextUnit id="295" loc="296">ἀλλ' ὦ γεωργοὶ κἄμποροι καὶ τέκτονες</TextUnit>
    <TextUnit id="296" loc="297">καὶ δημιουργοὶ καὶ μέτοικοι καὶ ξένοι</TextUnit>
    <TextUnit id="297" loc="298">καὶ νησιῶται, δεῦρ' ἴτ' ὦ πάντες λεῴ,</TextUnit>
    <TextUnit id="298" loc="299">ὡς τάχιστ' ἄμας λαβόντες καὶ μοχλοὺς καὶ σχοινία:</TextUnit>
    <TextUnit id="299" loc="300">νῦν γὰρ ἡμῖν ἁρπάσαι πάρεστιν ἀγαθοῦ δαίμονος.</TextUnit>
    <TextUnit id="300" loc="301">δεῦρο πᾶς χώρει προθύμως εὐθὺ τῆς σωτηρίας.</TextUnit>
    <TextUnit id="301" loc="302">ὦ Πανέλληνες βοηθήσωμεν, εἴπερ πώποτε,</TextUnit>
    <TextUnit id="302" loc="303">τάξεων ἀπαλλαγέντες καὶ κακῶν φοινικικῶν:</TextUnit>
    <TextUnit id="303" loc="304">ἡμέρα γὰρ ἐξέλαμψεν ἥδε μισολάμαχος.</TextUnit>
    <TextUnit id="304" loc="305">πρὸς τάδ' ἡμῖν, εἴ τι χρὴ δρᾶν, φράζε κἀρχιτεκτόνει:</TextUnit>
    <TextUnit id="305" loc="306">οὐ γὰρ ἔσθ' ὅπως ἀπειπεῖν ἂν δοκῶ μοι τήμερον,</TextUnit>
    <TextUnit id="306" loc="307">πρὶν μοχλοῖς καὶ μηχαναῖσιν ἐς τὸ φῶς ἀνελκύσαι</TextUnit>
    <TextUnit id="307" loc="308">τὴν θεῶν πασῶν μεγίστην καὶ φιλαμπελωτάτην.</TextUnit>
    <TextUnit id="308" loc="309">οὐ σιωπήσεσθ', ὅπως μὴ περιχαρεῖς τῷ πράγματι</TextUnit>
    <TextUnit id="309" loc="310">τὸν Πόλεμον ἐκζωπυρήσετ' ἔνδοθεν κεκραγότες;</TextUnit>
    <TextUnit id="310" loc="311">ἀλλ' ἀκούσαντες τοιούτου χαίρομεν κηρύγματος.</TextUnit>
    <TextUnit id="311" loc="312">οὐ γὰρ ἦν ἔχοντας ἥκειν σιτί' ἡμερῶν τριῶν.</TextUnit>
    <TextUnit id="312" loc="313">εὐλαβεῖσθέ νυν ἐκεῖνον τὸν κάτωθεν Κέρβερον,</TextUnit>
    <TextUnit id="313" loc="314">μὴ παφλάζων καὶ κεκραγὼς ὥσπερ ἡνίκ' ἐνθάδ' ἦν,</TextUnit>
    <TextUnit id="314" loc="315">ἐμποδὼν ἡμῖν γένηται τὴν θεὸν μὴ 'ξελκύσαι.</TextUnit>
    <TextUnit id="315" loc="316">οὔτι καὶ νῦν ἔστιν αὐτὴν ὅστις ἐξαιρήσεται,</TextUnit>
    <TextUnit id="316" loc="317">ἢν ἅπαξ ἐς χεῖρας ἔλθῃ τὰς ἐμάς. ἰοῦ ἰοῦ.</TextUnit>
    <TextUnit id="317" loc="318">ἐξολεῖτέ μ' ὦνδρες, εἰ μὴ τῆς βοῆς ἀνήσετε:</TextUnit>
    <TextUnit id="318" loc="319">ἐκδραμὼν γὰρ πάντα ταυτὶ συνταράξει τοῖν ποδοῖν.</TextUnit>
    <TextUnit id="319" loc="320">ὡς κυκάτω καὶ πατείτω πάντα καὶ ταραττέτω,</TextUnit>
    <TextUnit id="320" loc="321">οὐ γὰρ ἂν χαίροντες ἡμεῖς τήμερον παυσαίμεθ' ἄν.</TextUnit>
    <TextUnit id="321" loc="322">τί τὸ κακόν; τί πάσχετ' ὦνδρες; μηδαμῶς πρὸς τῶν θεῶν</TextUnit>
    <TextUnit id="322" loc="323">πρᾶγμα κάλλιστον διαφθείρητε διὰ τὰ σχήματα.</TextUnit>
    <TextUnit id="323" loc="324">ἀλλ' ἔγωγ' οὐ σχηματίζειν βούλομ', ἀλλ' ὑφ' ἡδονῆς</TextUnit>
    <TextUnit id="324" loc="325">οὐκ ἐμοῦ κινοῦντος αὐτὼ τὼ σκέλει χορεύετον.</TextUnit>
    <TextUnit id="325" loc="326">μή τι καὶ νυνί γ' ἔτ', ἀλλὰ παῦε παῦ' ὀρχούμενος.</TextUnit>
    <TextUnit id="326" loc="327">ἢν ἰδοὺ καὶ δὴ πέπαυμαι.   φῄς γε, παύει δ' οὐδέπω.</TextUnit>
    <TextUnit id="327" loc="328">ἓν μὲν οὖν τουτί μ' ἔασον ἑλκύσαι, καὶ μηκέτι.</TextUnit>
    <TextUnit id="328" loc="329">τοῦτό νυν, καὶ μηκέτ' ἄλλο μηδὲν ὀρχήσησθ' ἔτι.</TextUnit>
    <TextUnit id="329" loc="330">οὐκ ἂν ὀρχησαίμεθ', εἴπερ ὠφελήσαιμέν τί σε.</TextUnit>
    <TextUnit id="330" loc="331">ἀλλ' ὁρᾶτ' οὔπω πέπαυσθε.   τουτογὶ νὴ τὸν Δία</TextUnit>
    <TextUnit id="331" loc="332">τὸ σκέλος ῥίψαντες ἤδη λήγομεν τὸ δεξιόν.</TextUnit>
    <TextUnit id="332" loc="333">ἐπιδίδωμι τοῦτό γ' ὑμῖν ὥστε μὴ λυπεῖν ἔτι.</TextUnit>
    <TextUnit id="333" loc="334">ἀλλὰ καὶ τἀριστερόν τοί μ' ἐστ' ἀναγκαίως ἔχον.</TextUnit>
    <TextUnit id="334" loc="335">ἥδομαι γὰρ καὶ γέγηθα καὶ πέπορδα καὶ γελῶ</TextUnit>
    <TextUnit id="335" loc="336">μᾶλλον ἢ τὸ γῆρας ἐκδὺς ἐκφυγὼν τὴν ἀσπίδα.</TextUnit>
    <TextUnit id="336" loc="337">μή τι καὶ νυνί γε χαίρετ': οὐ γὰρ ἴστε πω σαφῶς:</TextUnit>
    <TextUnit id="337" loc="338">ἀλλ' ὅταν λάβωμεν αὐτήν, τηνικαῦτα χαίρετε</TextUnit>
    <TextUnit id="338" loc="339">καὶ βοᾶτε καὶ γελᾶτ': ἤδη</TextUnit>
    <TextUnit id="339" loc="340">γὰρ ἐξέσται τόθ' ὑμῖν</TextUnit>
    <TextUnit id="340" loc="341">πλεῖν μένειν βινεῖν καθεύδειν,</TextUnit>
    <TextUnit id="341" loc="342">ἐς πανηγύρεις θεωρεῖν,</TextUnit>
    <TextUnit id="342" loc="343">ἑστιᾶσθαι κοτταβίζειν,</TextUnit>
    <TextUnit id="343" loc="344">†συβαρίζειν†</TextUnit>
    <TextUnit id="344" loc="345">ἰοῦ ἰοῦ κεκραγέναι.</TextUnit>
    <TextUnit id="345" loc="346">εἰ γὰρ ἐκγένοιτ' ἰδεῖν ταύτην με τὴν ἡμέραν ποτέ.</TextUnit>
    <TextUnit id="346" loc="347">πολλὰ γὰρ ἀνεσχόμην πράγματά τε καὶ στιβάδας, ἃς</TextUnit>
    <TextUnit id="347" loc="348">ἔλαχε Φορμίων:</TextUnit>
    <TextUnit id="348" loc="349">κοὐκέτ' ἄν μ' εὕροις δικαστὴν δριμὺν οὐδὲ δύσκολον,</TextUnit>
    <TextUnit id="349" loc="350">οὐδὲ τοὺς τρόπους γε δήπου σκληρὸν ὥσπερ καὶ πρὸ τοῦ,</TextUnit>
    <TextUnit id="350" loc="350">ἀλλ' ἁπαλὸν ἄν μ' ἴδοις καὶ πολὺ νεώτερον,</TextUnit>
    <TextUnit id="351" loc="351">ἀπαλλαγέντα πραγμάτων.</TextUnit>
    <TextUnit id="352" loc="355">καὶ γὰρ ἱκανὸν χρόνον ἀπολλύμεθα καὶ κατατετρίμμεθα πλανώμενοι</TextUnit>
    <TextUnit id="353" loc="356">ἐς Λύκειον κἀκ Λυκείου ξὺν δορὶ ξὺν ἀσπίδι.</TextUnit>
    <TextUnit id="354" loc="357">ἀλλ' ὅ τι μάλιστα χαριούμεθα ποιοῦντες, ἄγε</TextUnit>
    <TextUnit id="355" loc="360">φράζε: σὲ γὰρ αὐτοκράτορ' εἵλετ' ἀγαθή τις ἡμῖν τύχη.</TextUnit>
    <TextUnit id="356" loc="361">φέρε δὴ κατίδω ποῖ τοὺς λίθους ἀφέλξομεν.</TextUnit>
    <TextUnit id="357" loc="362">ὦ μιαρὲ καὶ τολμηρὲ τί ποιεῖν διανοεῖ;</TextUnit>
    <TextUnit id="358" loc="363">οὐδὲν πονηρόν, ἀλλ' ὅπερ καὶ Κιλλικῶν.</TextUnit>
    <TextUnit id="359" loc="364">ἀπόλωλας ὦ κακόδαιμον.   οὐκοῦν ἢν λάχω.</TextUnit>
    <TextUnit id="360" loc="365">̔Ερμῆς γὰρ ὢν κλήρῳ ποιήσεις οἶδ' ὅτι.</TextUnit>
    <TextUnit id="361" loc="366">ἀπόλωλας, ἐξόλωλας.   ἐς τίν' ἡμέραν;</TextUnit>
    <TextUnit id="362" loc="367">εἰς αὐτίκα μάλ'.   ἀλλ' οὐδὲν ἠμπόληκά πω,</TextUnit>
    <TextUnit id="363" loc="368">οὔτ' ἄλφιτ' οὔτε τυρόν, ὡς ἀπολούμενος.</TextUnit>
    <TextUnit id="364" loc="369">καὶ μὴν ἐπιτέτριψαί γε.   κᾆτα τῷ τρόπῳ</TextUnit>
    <TextUnit id="365" loc="370">οὐκ ᾐσθόμην ἀγαθὸν τοσουτονὶ λαβών;</TextUnit>
    <TextUnit id="366" loc="371">ἆρ' οἶσθα θάνατον ὅτι προεῖφ' ὁ Ζεὺς ὃς ἂν</TextUnit>
    <TextUnit id="367" loc="372">ταύτην ἀνορύττων εὑρεθῇ;   νῦν ἆρά με</TextUnit>
    <TextUnit id="368" loc="373">ἅπας' ἀνάγκη 'στ' ἀποθανεῖν;   εὖ ἴσθ' ὅτι.</TextUnit>
    <TextUnit id="369" loc="374">ἐς χοιρίδιόν μοί νυν δάνεισον τρεῖς δραχμάς:</TextUnit>
    <TextUnit id="370" loc="375">δεῖ γὰρ μυηθῆναί με πρὶν τεθνηκέναι.</TextUnit>
    <TextUnit id="371" loc="376">ὦ Ζεῦ κεραυνοβρόντα.   μὴ πρὸς τῶν θεῶν</TextUnit>
    <TextUnit id="372" loc="377">ἡμῶν κατείπῃς, ἀντιβολῶ σε δέσποτα.</TextUnit>
    <TextUnit id="373" loc="378">οὐκ ἂν σιωπήσαιμι.   ναὶ πρὸς τῶν κρεῶν,</TextUnit>
    <TextUnit id="374" loc="379">ἁγὼ προθύμως σοι φέρων ἀφικόμην.</TextUnit>
    <TextUnit id="375" loc="380">ἀλλ' ὦ μέλ' ὑπὸ τοῦ Διὸς ἀμαλδυνθήσομαι,</TextUnit>
    <TextUnit id="376" loc="381">εἰ μὴ τετορήσω ταῦτα καὶ λακήσομαι.</TextUnit>
    <TextUnit id="377" loc="382">μή νυν λακήσῃς, λίσσομαί ς' ὦρμῄδιον.</TextUnit>
    <TextUnit id="378" loc="383">εἰπέ μοι, τί πάσχετ' ὦνδρες; ἕστατ' ἐκπεπληγμένοι.</TextUnit>
    <TextUnit id="379" loc="384">ὦ πόνηροι μὴ σιωπᾶτ': εἰ δὲ μή, λακήσεται.</TextUnit>
    <TextUnit id="380" loc="385">μηδαμῶς ὦ δέσποθ' ̔Ερμῆ, μηδαμῶς, μηδαμῶς,</TextUnit>
    <TextUnit id="381" loc="386">εἴ τι κεχαρισμένον χοιρίδιον οἶσθα παρ' ἐμοῦ γε κατεδηδοκώς,</TextUnit>
    <TextUnit id="382" loc="387">τοῦτο μὴ φαῦλον νόμιζ' ἐν τῷδε τῷ νῦν πράγματι.</TextUnit>
    <TextUnit id="383" loc="388">οὐκ ἀκούεις οἷα θωπεύουσί ς' ὦναξ δέσποτα;</TextUnit>
    <TextUnit id="384" loc="390">†μὴ γένῃ παλίγκοτος ἀντιβολοῦσιν ἡμῖν,†</TextUnit>
    <TextUnit id="385" loc="391">ὥστε τήνδε μὴ λαβεῖν:</TextUnit>
    <TextUnit id="386" loc="392">ἀλλὰ χάρις' ὦ φιλανθρωπότατε καὶ μεγαλοδωρότατε δαιμόνων,</TextUnit>
    <TextUnit id="387" loc="395">εἴ τι Πεισάνδρου βδελύττει τοὺς λόφους καὶ τὰς ὀφρῦς.</TextUnit>
    <TextUnit id="388" loc="396">καί σε θυσίαισιν ἱεραῖσι προσόδοις τε μεγάλαισι</TextUnit>
    <TextUnit id="389" loc="397">διὰ παντὸς ὦ δέσποτ' ἀγαλοῦμεν ἡμεῖς ἀεί.</TextUnit>
    <TextUnit id="390" loc="400">ἴθ', ἀντιβολῶ ς', ἐλέησον αὐτῶν τὴν ὄπα,</TextUnit>
    <TextUnit id="391" loc="401">ἐπεί σε καὶ τιμῶσι μᾶλλον ἢ πρὸ τοῦ.</TextUnit>
    <TextUnit id="392" loc="402">κλέπται γάρ εἰσι νῦν γε μᾶλλον ἢ πρὸ τοῦ.</TextUnit>
    <TextUnit id="393" loc="403">καί σοι φράσω τι πρᾶγμα δεινὸν καὶ μέγα,</TextUnit>
    <TextUnit id="394" loc="404">ὃ τοῖς θεοῖς ἅπασιν ἐπιβουλεύεται.</TextUnit>
    <TextUnit id="395" loc="405">ἴθι δὴ κάτειπ': ἴσως γὰρ ἂν πείσαις ἐμέ.</TextUnit>
    <TextUnit id="396" loc="406">ἡ γὰρ Σελήνη χὠ πανοῦργος ̔́Ηλιος</TextUnit>
    <TextUnit id="397" loc="407">ὑμῖν ἐπιβουλεύοντε πολὺν ἤδη χρόνον</TextUnit>
    <TextUnit id="398" loc="408">τοῖς βαρβάροισι προδίδοτον τὴν ̔Ελλάδα.</TextUnit>
    <TextUnit id="399" loc="409">ἵνα δὴ τί τοῦτο δρᾶτον;   ὁτιὴ νὴ Δία</TextUnit>
    <TextUnit id="400" loc="410">ἡμεῖς μὲν ὑμῖν θύομεν, τούτοισι δὲ</TextUnit>
    <TextUnit id="401" loc="411">οἱ βάρβαροι θύουσι. διὰ τοῦτ' εἰκότως</TextUnit>
    <TextUnit id="402" loc="412">βούλοιντ' ἂν ἡμᾶς πάντας ἐξολωλέναι,</TextUnit>
    <TextUnit id="403" loc="413">ἵνα τὰς τελετὰς λάβοιεν αὐτοὶ τῶν θεῶν.</TextUnit>
    <TextUnit id="404" loc="414">ταῦτ' ἄρα πάλαι τῶν ἡμερῶν παρεκλεπτέτην</TextUnit>
    <TextUnit id="405" loc="415">καὶ τοῦ κύκλου παρέτρωγον ὑφ' ἁμαρτωλίας.</TextUnit>
    <TextUnit id="406" loc="416">ναὶ μὰ Δία. πρὸς ταῦτ' ὦ φίλ' ̔Ερμῆ ξύλλαβε</TextUnit>
    <TextUnit id="407" loc="417">ἡμῖν προθύμως τήνδε καὶ ξυνέλκυσον.</TextUnit>
    <TextUnit id="408" loc="418">καί σοι τὰ μεγάλ' ἡμεῖς Παναθήναι' ἄξομεν</TextUnit>
    <TextUnit id="409" loc="419">πάσας τε τὰς ἄλλας τελετὰς τὰς τῶν θεῶν,</TextUnit>
    <TextUnit id="410" loc="420">μυστήρι' ̔Ερμῇ, Διιπόλει', ̓Αδώνια:</TextUnit>
    <TextUnit id="411" loc="421">ἄλλαι τέ σοι πόλεις πεπαυμέναι κακῶν</TextUnit>
    <TextUnit id="412" loc="422">ἀλεξικάκῳ θύσουσιν ̔Ερμῇ πανταχοῦ.</TextUnit>
    <TextUnit id="413" loc="423">χἄτερ' ἔτι πόλλ' ἕξεις ἀγαθά. πρῶτον δέ σοι</TextUnit>
    <TextUnit id="414" loc="424">δῶρον δίδωμι τήνδ', ἵνα σπένδειν ἔχῃς.</TextUnit>
    <TextUnit id="415" loc="425">οἴμ' ὡς ἐλεήμων εἴμ' ἀεὶ τῶν χρυσίδων.</TextUnit>
    <TextUnit id="416" loc="426">ὑμέτερον ἐντεῦθεν ἔργον ὦνδρες. ἀλλὰ ταῖς ἄμαις</TextUnit>
    <TextUnit id="417" loc="427">εἰσιόντες ὡς τάχιστα τοὺς λίθους ἀφέλκετε.</TextUnit>
    <TextUnit id="418" loc="428">ταῦτα δράσομεν: σὺ δ' ἡμῖν ὦ θεῶν σοφώτατε</TextUnit>
    <TextUnit id="419" loc="429">ἅττα χρὴ ποιεῖν ἐφεστὼς φράζε δημιουργικῶς:</TextUnit>
    <TextUnit id="420" loc="430">τἄλλα δ' εὑρήσεις ὑπουργεῖν ὄντας ἡμᾶς οὐ κακούς.</TextUnit>
    <TextUnit id="421" loc="431">ἄγε δὴ σὺ ταχέως ὕπεχε τὴν φιάλην, ὅπως</TextUnit>
    <TextUnit id="422" loc="432">ἔργῳ 'φιαλοῦμεν εὐξάμενοι τοῖσιν θεοῖς.</TextUnit>
    <TextUnit id="423" loc="433">σπονδὴ σπονδή:</TextUnit>
    <TextUnit id="424" loc="434">εὐφημεῖτε εὐφημεῖτε.</TextUnit>
    <TextUnit id="425" loc="435">σπένδοντες εὐχόμεσθα τὴν νῦν ἡμέραν</TextUnit>
    <TextUnit id="426" loc="436">̔́Ελλησιν ἄρξαι πᾶσι πολλῶν κἀγαθῶν,</TextUnit>
    <TextUnit id="427" loc="437">χὤστις προθύμως ξυλλάβοι τῶν σχοινίων,</TextUnit>
    <TextUnit id="428" loc="438">τοῦτον τὸν ἄνδρα μὴ λαβεῖν ποτ' ἀσπίδα.</TextUnit>
    <TextUnit id="429" loc="439">μὰ Δί' ἀλλ' ἐν εἰρήνῃ διαγαγεῖν τὸν βίον,</TextUnit>
    <TextUnit id="430" loc="440">ἔχονθ' ἑταίραν καὶ σκαλεύοντ' ἄνθρακας.</TextUnit>
    <TextUnit id="431" loc="441">ὅστις δὲ πόλεμον μᾶλλον εἶναι βούλεται</TextUnit>
    <TextUnit id="432" loc="442">μηδέποτε παύσασθ' αὐτὸν ὦ Διόνυς' ἄναξ</TextUnit>
    <TextUnit id="433" loc="443">ἐκ τῶν ὀλεκράνων ἀκίδας ἐξαιρούμενον.</TextUnit>
    <TextUnit id="434" loc="444">κεἴ τις ἐπιθυμῶν ταξιαρχεῖν σοὶ φθονεῖ</TextUnit>
    <TextUnit id="435" loc="445">ἐς φῶς ἀνελθεῖν ὦ πότνι', ἐν ταῖσιν μάχαις</TextUnit>
    <TextUnit id="436" loc="446">πάσχοι γε τοιαῦθ' οἷάπερ Κλεώνυμος.</TextUnit>
    <TextUnit id="437" loc="447">κεἴ τις δορυξὸς ἢ κάπηλος ἀσπίδων,</TextUnit>
    <TextUnit id="438" loc="448">ἵν' ἐμπολᾷ βέλτιον, ἐπιθυμεῖ μαχῶν</TextUnit>
    <TextUnit id="439" loc="449">ληφθεὶς ὑπὸ λῃστῶν ἐσθίοι κριθὰς μόνας.</TextUnit>
    <TextUnit id="440" loc="450">κεἴ τις στρατηγεῖν βουλόμενος μὴ ξυλλάβοι,</TextUnit>
    <TextUnit id="441" loc="451">ἢ δοῦλος αὐτομολεῖν παρεσκευασμένος</TextUnit>
    <TextUnit id="442" loc="452">ἐπὶ τοῦ τροχοῦ γ' ἕλκοιτο μαστιγούμενος.</TextUnit>
    <TextUnit id="443" loc="453">ἡμῖν δ' ἀγαθὰ γένοιτ'. ἰὴ παιὼν ἰή.</TextUnit>
    <TextUnit id="444" loc="454">ἄφελε τὸ παίειν ἀλλ' ἰὴ μόνον λέγε.</TextUnit>
    <TextUnit id="445" loc="455">ἰὴ ἰὴ τοίνυν, ἰὴ μόνον λέγω.</TextUnit>
    <TextUnit id="446" loc="456">̔Ερμῇ Χάρισιν ̔́Ωραισιν ̓Αφροδίτῃ Πόθῳ.</TextUnit>
    <TextUnit id="447" loc="457">̓́Αρει δέ;   μὴ μή.   μηδ' ̓Ενυαλίῳ γε;   μή.</TextUnit>
    <TextUnit id="448" loc="458">ὑπότεινε δὴ πᾶς καὶ κάταγε τοῖσιν κάλῳς.</TextUnit>
    <TextUnit id="449" loc="459">ὦ εἶα.</TextUnit>
    <TextUnit id="450" loc="460">εἶα μάλα.</TextUnit>
    <TextUnit id="451" loc="461">ὦ εἶα.</TextUnit>
    <TextUnit id="452" loc="462">εἶα ἔτι μάλα.</TextUnit>
    <TextUnit id="453" loc="463">ὦ εἶα, ὦ εἶα.</TextUnit>
    <TextUnit id="454" loc="464">ἀλλ' οὐχ ἕλκους' ἅνδρες ὁμοίως.</TextUnit>
    <TextUnit id="455" loc="465">οὐ ξυλλήψεσθ'; οἷ' ὀγκύλλεσθ':</TextUnit>
    <TextUnit id="456" loc="466">οἰμώξεσθ' οἱ Βοιωτοί.</TextUnit>
    <TextUnit id="457" loc="467">εἶά νυν.</TextUnit>
    <TextUnit id="458" loc="468">εἶα ὦ.</TextUnit>
    <TextUnit id="459" loc="469">ἀλλ' ἄγετε ξυνανέλκετε καὶ σφώ.</TextUnit>
    <TextUnit id="460" loc="470">οὔκουν ἕλκω κἀξαρτῶμαι</TextUnit>
    <TextUnit id="461" loc="471">κἀπεμπίπτω καὶ σπουδάζω;</TextUnit>
    <TextUnit id="462" loc="472">πῶς οὖν οὐ χωρεῖ τοὔργον;</TextUnit>
    <TextUnit id="463" loc="473">ὦ Λάμαχ' ἀδικεῖς ἐμποδὼν καθήμενος.</TextUnit>
    <TextUnit id="464" loc="474">οὐδὲν δεόμεθ' ὦνθρωπε τῆς σῆς μορμόνος.</TextUnit>
    <TextUnit id="465" loc="475">οὐδ' οἵδε γ' εἷλκον οὐδὲν ἁργεῖοι πάλαι</TextUnit>
    <TextUnit id="466" loc="476">ἀλλ' ἢ κατεγέλων τῶν ταλαιπωρουμένων,</TextUnit>
    <TextUnit id="467" loc="477">καὶ ταῦτα διχόθεν μισθοφοροῦντες ἄλφιτα.</TextUnit>
    <TextUnit id="468" loc="478">ἀλλ' οἱ Λάκωνες ὦγάθ' ἕλκους' ἀνδρικῶς.</TextUnit>
    <TextUnit id="469" loc="479">ἆρ' οἶσθ' ὅσοι γ' αὐτῶν ἔχονται τοῦ ξύλου,</TextUnit>
    <TextUnit id="470" loc="480">μόνοι προθυμοῦντ': ἀλλ' ὁ χαλκεὺς οὐκ ἐᾷ.</TextUnit>
    <TextUnit id="471" loc="481">οὐδ' οἱ Μεγαρῆς δρῶς' οὐδέν: ἕλκουσιν δ' ὅμως</TextUnit>
    <TextUnit id="472" loc="482">γλισχρότατα σαρκάζοντες ὥσπερ κυνίδια,</TextUnit>
    <TextUnit id="473" loc="483">ὑπὸ τοῦ γε λιμοῦ νὴ Δί' ἐξολωλότες.</TextUnit>
    <TextUnit id="474" loc="484">οὐδὲν ποιοῦμεν ὦνδρες: ἀλλ ὁμοθυμαδὸν</TextUnit>
    <TextUnit id="475" loc="485">ἅπασιν ἡμῖν αὖθις ἀντιληπτέον.</TextUnit>
    <TextUnit id="476" loc="486">ὦ εἶα.</TextUnit>
    <TextUnit id="477" loc="487">εἶα μάλα.</TextUnit>
    <TextUnit id="478" loc="488">ὦ εἶα.</TextUnit>
    <TextUnit id="479" loc="489">εἶα νὴ Δία.</TextUnit>
    <TextUnit id="480" loc="490">μικρόν γε κινοῦμεν.</TextUnit>
    <TextUnit id="481" loc="491">οὔκουν δεινὸν</TextUnit>
    <TextUnit id="482" loc="492">τοὺς μὲν τείνειν τοὺς δ' ἀντισπᾶν;</TextUnit>
    <TextUnit id="483" loc="493">πληγὰς λήψεσθ' ὦργεῖοι.</TextUnit>
    <TextUnit id="484" loc="494">εἶά νυν.</TextUnit>
    <TextUnit id="485" loc="495">εἶα ὦ.</TextUnit>
    <TextUnit id="486" loc="496">ὡς κακόνοι τινές εἰσιν ἐν ἡμῖν.</TextUnit>
    <TextUnit id="487" loc="497">ὑμεῖς μὲν γοῦν οἱ κιττῶντες</TextUnit>
    <TextUnit id="488" loc="498">τῆς εἰρήνης σπᾶτ' ἀνδρείως.</TextUnit>
    <TextUnit id="489" loc="499">ἀλλ' εἴς' οἳ κωλύουσιν.</TextUnit>
    <TextUnit id="490" loc="500">ἄνδρες Μεγαρῆς οὐκ ἐς κόρακας ἐρρήσετε;</TextUnit>
    <TextUnit id="491" loc="501">μισεῖ γὰρ ὑμᾶς ἡ θεὸς μεμνημένη:</TextUnit>
    <TextUnit id="492" loc="502">πρῶτοι γὰρ αὐτὴν τοῖς σκορόδοις ἠλείψατε.</TextUnit>
    <TextUnit id="493" loc="503">καὶ τοῖς ̓Αθηναίοισι παύσασθαι λέγω</TextUnit>
    <TextUnit id="494" loc="504">ἐντεῦθεν ἐχομένοις ὅθεν νῦν ἕλκετε:</TextUnit>
    <TextUnit id="495" loc="505">οὐδὲν γὰρ ἄλλο δρᾶτε πλὴν δικάζετε.</TextUnit>
    <TextUnit id="496" loc="506">ἀλλ' εἴπερ ἐπιθυμεῖτε τήνδ' ἐξελκύσαι,</TextUnit>
    <TextUnit id="497" loc="507">πρὸς τὴν θάλατταν ὀλίγον ὑποχωρήσατε.</TextUnit>
    <TextUnit id="498" loc="508">ἄγ' ὦνδρες αὐτοὶ δὴ μόνοι λαβώμεθ' οἱ γεωργοί.</TextUnit>
    <TextUnit id="499" loc="509">χωρεῖ γέ τοι τὸ πρᾶγμα πολλῷ μᾶλλον ὦνδρες ὑμῖν.</TextUnit>
    <TextUnit id="500" loc="510">χωρεῖν τὸ πρᾶγμά φησιν: ἀλλὰ πᾶς ἀνὴρ προθυμοῦ.</TextUnit>
    <TextUnit id="501" loc="511">οἵ τοι γεωργοὶ τοὔργον ἐξέλκουσι κἄλλος οὐδείς.</TextUnit>
    <TextUnit id="502" loc="512">ἄγε νυν ἄγε πᾶς.</TextUnit>
    <TextUnit id="503" loc="513">καὶ μὴν ὁμοῦ 'στιν ἤδη.</TextUnit>
    <TextUnit id="504" loc="514">μή νυν ἀνῶμεν ἀλλ' ἐπεντείνωμεν</TextUnit>
    <TextUnit id="505" loc="515">ἀνδρικώτερον.</TextUnit>
    <TextUnit id="506" loc="516">ἤδη 'στὶ τοῦτ' ἐκεῖνο.</TextUnit>
    <TextUnit id="507" loc="517">ὦ εἶα νῦν, ὦ εἶα πᾶς.</TextUnit>
    <TextUnit id="508" loc="518">ὦ εἶα εἶα εἶα εἶα εἶα εἶα.</TextUnit>
    <TextUnit id="509" loc="519">ὦ εἶα εἶα εἶα εἶα εἶα πᾶς.</TextUnit>
    <TextUnit id="510" loc="520">ὦ πότνια βοτρυόδωρε τί προσείπω ς' ἔπος;</TextUnit>
    <TextUnit id="511" loc="521">πόθεν ἂν λάβοιμι ῥῆμα μυριάμφορον</TextUnit>
    <TextUnit id="512" loc="522">ὅτῳ προσείπω ς'; οὐ γὰρ εἶχον οἴκοθεν.</TextUnit>
    <TextUnit id="513" loc="523">ὦ χαῖρ' ̓Οπώρα, καὶ σὺ δ' ὦ Θεωρία.</TextUnit>
    <TextUnit id="514" loc="524">οἷον δ' ἔχεις τὸ πρόσωπον ὦ Θεωρία,</TextUnit>
    <TextUnit id="515" loc="525">οἷον δὲ πνεῖς, ὡς ἡδὺ κατὰ τῆς καρδίας,</TextUnit>
    <TextUnit id="516" loc="526">γλυκύτατον ὥσπερ ἀστρατείας καὶ μύρου.</TextUnit>
    <TextUnit id="517" loc="527">μῶν οὖν ὅμοιον καὶ γυλιοῦ στρατιωτικοῦ;</TextUnit>
    <TextUnit id="518" loc="528">ἀπέπτυς' ἐχθροῦ φωτὸς ἔχθιστον πλέκος.</TextUnit>
    <TextUnit id="519" loc="529">τοῦ μὲν γὰρ ὄζει κρομμυοξυρεγμίας,</TextUnit>
    <TextUnit id="520" loc="530">ταύτης δ' ὀπώρας, ὑποδοχῆς, Διονυσίων,</TextUnit>
    <TextUnit id="521" loc="531">αὐλῶν, τραγῳδῶν, Σοφοκλέους μελῶν, κιχλῶν,</TextUnit>
    <TextUnit id="522" loc="532">ἐπυλλίων Εὐριπίδου—   κλαύσἄρα σὺ</TextUnit>
    <TextUnit id="523" loc="533">ταύτης καταψευδόμενος: οὐ γὰρ ἥδεται</TextUnit>
    <TextUnit id="524" loc="534">αὕτη ποιητῇ ῥηματίων δικανικῶν.</TextUnit>
    <TextUnit id="525" loc="535">κιττοῦ, τρυγοίπου, προβατίων βληχωμένων,</TextUnit>
    <TextUnit id="526" loc="536">† κόλπου † γυναικῶν διατρεχουσῶν εἰς ἀγρόν,</TextUnit>
    <TextUnit id="527" loc="537">δούλης μεθυούσης, ἀνατετραμμένου χοῶς,</TextUnit>
    <TextUnit id="528" loc="538">ἄλλων τε πολλῶν κἀγαθῶν—   ἴθι νυν ἄθρει</TextUnit>
    <TextUnit id="529" loc="539">οἷον πρὸς ἀλλήλας λαλοῦσιν αἱ πόλεις</TextUnit>
    <TextUnit id="530" loc="540">διαλλαγεῖσαι καὶ γελῶσιν ἄσμεναι,</TextUnit>
    <TextUnit id="531" loc="541">καὶ ταῦτα δαιμονίως ὑπωπιασμέναι</TextUnit>
    <TextUnit id="532" loc="542">ἁπαξάπασαι καὶ κυάθους προσκείμεναι.</TextUnit>
    <TextUnit id="533" loc="543">καὶ τῶνδε τοίνυν τῶν θεωμένων σκόπει</TextUnit>
    <TextUnit id="534" loc="544">τὰ πρόσωφ', ἵνα γνῷς τὰς τέχνας.   αἰβοῖ τάλας,</TextUnit>
    <TextUnit id="535" loc="545">ἐκεινονὶ γοῦν τὸν λοφοποιὸν οὐχ ὁρᾷς</TextUnit>
    <TextUnit id="536" loc="546">τίλλονθ' ἑαυτόν;   ὁ δέ γε τὰς σμινύας ποιῶν</TextUnit>
    <TextUnit id="537" loc="547">κατέπαρδεν ἄρτι τοῦ ξιφουργοῦ 'κεινουί.</TextUnit>
    <TextUnit id="538" loc="548">ὁ δὲ δρεπανουργὸς οὐχ ὁρᾷς ὡς ἥδεται,</TextUnit>
    <TextUnit id="539" loc="549">καὶ τὸν δορυξὸν οἷον ἐσκιμάλισεν;</TextUnit>
    <TextUnit id="540" loc="550">ἴθι νυν ἄνειπε τοὺς γεωργοὺς ἀπιέναι.</TextUnit>
    <TextUnit id="541" loc="551">ἀκούετε λεῴ: τοὺς γεωργοὺς ἀπιέναι</TextUnit>
    <TextUnit id="542" loc="552">τὰ γεωργικὰ σκεύη λαβόντας εἰς ἀγρὸν</TextUnit>
    <TextUnit id="543" loc="553">ὡς τάχιστ' ἄνευ δορατίου καὶ ξίφους κἀκοντίου:</TextUnit>
    <TextUnit id="544" loc="554">ὡς ἅπαντ' ἤδη 'στὶ μεστὰ τἀνθάδ' εἰρήνης σαπρᾶς.</TextUnit>
    <TextUnit id="545" loc="555">ἀλλὰ πᾶς χώρει πρὸς ἔργον εἰς ἀγρὸν παιωνίσας.</TextUnit>
    <TextUnit id="546" loc="556">ὦ ποθεινὴ τοῖς δικαίοις καὶ γεωργοῖς ἡμέρα,</TextUnit>
    <TextUnit id="547" loc="557">ἄσμενός ς' ἰδὼν προσειπεῖν βούλομαι τὰς ἀμπέλους,</TextUnit>
    <TextUnit id="548" loc="558">τάς τε συκᾶς, ἃς ἐγὼ 'φύτευον ὢν νεώτερος,</TextUnit>
    <TextUnit id="549" loc="559">ἀσπάσασθαι θυμὸς ἡμῖν ἐστι πολλοστῷ χρόνῳ.</TextUnit>
    <TextUnit id="550" loc="560">νῦν μὲν οὖν ὦνδρες προσευξώμεσθα πρῶτον τῇ θεῷ,</TextUnit>
    <TextUnit id="551" loc="561">ἥπερ ἡμῶν τοὺς λόφους ἀφεῖλε καὶ τὰς Γοργόνας:</TextUnit>
    <TextUnit id="552" loc="562">εἶθ' ὅπως Λιταργιοῦμεν οἴκαδ' ἐς τὰ χωρία,</TextUnit>
    <TextUnit id="553" loc="563">ἐμπολήσαντές τι χρηστὸν εἰς ἀγρὸν ταρίχιον.</TextUnit>
    <TextUnit id="554" loc="564">ὦ Πόσειδον ὡς καλὸν τὸ στῖφος αὐτῶν φαίνεται</TextUnit>
    <TextUnit id="555" loc="565">καὶ πυκνὸν καὶ γοργὸν ὥσπερ μᾶζα καὶ πανδαισία.</TextUnit>
    <TextUnit id="556" loc="566">νὴ Δί' ἡ γὰρ σφῦρα λαμπρὸν ἦν ἄρ' ἐξωπλισμένη,</TextUnit>
    <TextUnit id="557" loc="567">αἵ τε θρίνακες διαστίλβουσι πρὸς τὸν ἥλιον.</TextUnit>
    <TextUnit id="558" loc="568">ἦ καλῶς αὐτῶν ἀπαλλάξειεν ἂν μετόρχιον.</TextUnit>
    <TextUnit id="559" loc="569">ὥστ' ἔγωγ' ἤδη 'πιθυμῶ καὐτὸς ἐλθεῖν εἰς ἀγρὸν</TextUnit>
    <TextUnit id="560" loc="570">καὶ τριαινοῦν τῇ δικέλλῃ διὰ χρόνου τὸ γῄδιον.</TextUnit>
    <TextUnit id="561" loc="571">ἀλλ' ἀναμνησθέντες ὦνδρες</TextUnit>
    <TextUnit id="562" loc="572">τῆς διαίτης τῆς παλαιᾶς,</TextUnit>
    <TextUnit id="563" loc="573">ἣν παρεῖχ' αὕτη ποθ' ἡμῖν,</TextUnit>
    <TextUnit id="564" loc="574">τῶν τε παλασίων ἐκείνων</TextUnit>
    <TextUnit id="565" loc="575">τῶν τε σύκων τῶν τε μύρτων,</TextUnit>
    <TextUnit id="566" loc="576">τῆς τρυγός τε τῆς γλυκείας</TextUnit>
    <TextUnit id="567" loc="577">τῆς ἰωνιᾶς τε τῆς πρὸς</TextUnit>
    <TextUnit id="568" loc="578">τῷ φρέατι τῶν τ' ἐλαῶν</TextUnit>
    <TextUnit id="569" loc="579">ὧν ποθοῦμεν,</TextUnit>
    <TextUnit id="570" loc="580">ἀντὶ τούτων τήνδε νυνὶ</TextUnit>
    <TextUnit id="571" loc="581">τὴν θεὸν προσείπατε.</TextUnit>
    <TextUnit id="572" loc="582">χαῖρε χαῖρ', ὡς ἀσμένοισιν ἦλθες, ὦ φιλτάτη.</TextUnit>
    <TextUnit id="573" loc="585">σῷ γὰρ ἐδάμην πόθῳ, δαιμόνια βουλόμενος εἰς ἀγρὸν ἀνερπύσαι</TextUnit>
    <TextUnit id="574" loc="587">ἦσθα γὰρ μέγιστον ἡμῖν κέρδος ὦ ποθουμένη</TextUnit>
    <TextUnit id="575" loc="588">πᾶσιν ὁπόσοι γεωργὸν βίον ἐτρίβομεν.</TextUnit>
    <TextUnit id="576" loc="590">μόνη γὰρ ἡμᾶς ὠφέλεις.</TextUnit>
    <TextUnit id="577" loc="591">πολλὰ γὰρ ἐπάσχομεν πρίν ποτ' ἐπὶ σοῦ γλυκέα κἀδάπανα καὶ φίλα.</TextUnit>
    <TextUnit id="578" loc="595">τοῖς ἀγροίκοισιν γὰρ ἦσθα χῖδρα καὶ σωτηρία.</TextUnit>
    <TextUnit id="579" loc="596">ὥστε σὲ τά τ' ἀμπέλια καὶ τὰ νέα συκίδια</TextUnit>
    <TextUnit id="580" loc="597">τἄλλα θ' ὁπός' ἔστι φυτὰ</TextUnit>
    <TextUnit id="581" loc="600">προσγελάσεται λαβόντ' ἄσμενα.</TextUnit>
    <TextUnit id="582" loc="601">ἀλλὰ ποῦ ποτ' ἦν ἀφ' ἡμῶν τὸν πολὺν τοῦτον χρόνον</TextUnit>
    <TextUnit id="583" loc="602">ἥδε; τοῦθ' ἡμᾶς δίδαξον ὦ θεῶν εὐνούστατε.</TextUnit>
    <TextUnit id="584" loc="603">ὦ σοφώτατοι γεωργοί, τἀμὰ δὴ ξυνίετε</TextUnit>
    <TextUnit id="585" loc="604">ῥήματ', εἰ βούλεσθ' ἀκοῦσαι τήνδ' ὅπως ἀπώλετο.</TextUnit>
    <TextUnit id="586" loc="605">πρῶτα μὲν γὰρ †αὐτῆς ἦρξεν† Φειδίας πράξας κακῶς:</TextUnit>
    <TextUnit id="587" loc="606">εἶτα Περικλέης φοβηθεὶς μὴ μετάσχοι τῆς τύχης,</TextUnit>
    <TextUnit id="588" loc="607">τὰς φύσεις ὑμῶν δεδοικὼς καὶ τὸν αὐτοδὰξ τρόπον,</TextUnit>
    <TextUnit id="589" loc="608">πρὶν παθεῖν τι δεινὸν αὐτός, ἐξέφλεξε τὴν πόλιν.</TextUnit>
    <TextUnit id="590" loc="609">ἐμβαλὼν σπινθῆρα μικρὸν Μεγαρικοῦ ψηφίσματος,</TextUnit>
    <TextUnit id="591" loc="610">ἐξεφύσησεν τοσοῦτον πόλεμον ὥστε τῷ καπνῷ</TextUnit>
    <TextUnit id="592" loc="611">πάντας ̔́Ελληνας δακρῦσαι, τούς τ' ἐκεῖ τούς τ' ἐνθάδε.</TextUnit>
    <TextUnit id="593" loc="612">ὡς δ' ἅπαξ †τὸ πρῶτον ἄκους'† ἐψόφησεν ἄμπελος</TextUnit>
    <TextUnit id="594" loc="613">καὶ πίθος πληγεὶς ὑπ' ὀργῆς ἀντελάκτισεν πίθῳ,</TextUnit>
    <TextUnit id="595" loc="614">οὐκέτ' ἦν οὐδεὶς ὁ παύσων, ἥδε δ' ἠφανίζετο.</TextUnit>
    <TextUnit id="596" loc="615">ταῦτα τοίνυν μὰ τὸν ̓Απόλλω 'γὼ 'πεπύσμην οὐδενός,</TextUnit>
    <TextUnit id="597" loc="616">οὐδ' ὅπως αὐτῇ προσήκοι Φειδίας ἠκηκόη.</TextUnit>
    <TextUnit id="598" loc="617">οὐδ' ἔγωγε πλήν γε νυνί. ταῦτ' ἄρ' εὐπρόσωπος ἦν,</TextUnit>
    <TextUnit id="599" loc="618">οὖσα συγγενὴς ἐκείνου. πολλά γ' ἡμᾶς λανθάνει.</TextUnit>
    <TextUnit id="600" loc="619">κᾆτ' ἐπειδὴ 'γνωσαν ὑμᾶς αἱ πόλεις ὧν ἤρχετε</TextUnit>
    <TextUnit id="601" loc="620">ἠγριωμένους ἐπ' ἀλλήλοισι καὶ σεσηρότας,</TextUnit>
    <TextUnit id="602" loc="621">πάντ' ἐμηχανῶντ' ἐφ' ὑμῖν τοὺς φόρους φοβούμεναι,</TextUnit>
    <TextUnit id="603" loc="622">κἀνέπειθον τῶν Λακώνων τοὺς μεγίστους χρήμασιν.</TextUnit>
    <TextUnit id="604" loc="623">οἱ δ' ἅτ' ὄντες αἰσχροκερδεῖς καὶ διειρωνόξενοι</TextUnit>
    <TextUnit id="605" loc="624">τήνδ' ἀπορρίψαντες αἰσχρῶς τὸν πόλεμον ἀνήρπασαν:</TextUnit>
    <TextUnit id="606" loc="625">κᾆτα τἀκείνων γε κέρδη τοῖς γεωργοῖς ἦν κακά:</TextUnit>
    <TextUnit id="607" loc="626">αἱ γὰρ ἐνθένδ' αὖ τριήρεις ἀντιτιμωρούμεναι</TextUnit>
    <TextUnit id="608" loc="627">οὐδὲν αἰτίων ἂν ἀνδρῶν τὰς κράδας κατήσθιον.</TextUnit>
    <TextUnit id="609" loc="628">ἐν δίκῃ μὲν οὖν, ἐπεί τοι τὴν κορώνεών γέ μου</TextUnit>
    <TextUnit id="610" loc="629">ἐξέκοψαν, ἣν ἐγὼ 'φύτευσα κἀξεθρεψάμην.</TextUnit>
    <TextUnit id="611" loc="630">νὴ Δί' ὦ μέλ' ἐνδίκως γε δῆτ', ἐπεὶ κἀμοῦ λίθον</TextUnit>
    <TextUnit id="612" loc="631">ἐμβαλόντες ἑξμέδιμνον κυψέλην ἀπώλεσαν.</TextUnit>
    <TextUnit id="613" loc="632">κᾆτα δ' ὡς ἐκ τῶν ἀγρῶν ξυνῆλθεν οὑργάτης λεώς,</TextUnit>
    <TextUnit id="614" loc="633">τὸν τρόπον πωλούμενος τὸν αὐτὸν οὐκ ἐμάνθανεν,</TextUnit>
    <TextUnit id="615" loc="634">ἀλλ' ἅτ' ὢν ἄνευ γιγάρτων καὶ φιλῶν τὰς ἰσχάδας</TextUnit>
    <TextUnit id="616" loc="635">ἔβλεπεν πρὸς τοὺς λέγοντας: οἱ δὲ γιγνώσκοντες εὖ</TextUnit>
    <TextUnit id="617" loc="636">τοὺς πένητας ἀσθενοῦντας κἀποροῦντας ἀλφίτων,</TextUnit>
    <TextUnit id="618" loc="637">τήνδε μὲν δικροῖς ἐώθουν τὴν θεὸν κεκράγμασιν,</TextUnit>
    <TextUnit id="619" loc="638">πολλάκις φανεῖσαν αὐτὴν τῆσδε τῆς χώρας πόθῳ,</TextUnit>
    <TextUnit id="620" loc="639">τῶν δὲ συμμάχων ἔσειον τοὺς παχεῖς καὶ πλουσίους,</TextUnit>
    <TextUnit id="621" loc="640">αἰτίας ἂν προστιθέντες, ὡς φρονεῖ τὰ Βρασίδου.</TextUnit>
    <TextUnit id="622" loc="641">εἶτ' ἂν ὑμεῖς τοῦτον ὥσπερ κυνίδι' ἐσπαράττετε:</TextUnit>
    <TextUnit id="623" loc="642">ἡ πόλις γὰρ ὠχριῶσα κἀν φόβῳ καθημένη,</TextUnit>
    <TextUnit id="624" loc="643">ἅττα διαβάλοι τις αὐτῇ, ταῦτ' ἂν ἥδιστ' ἤσθιεν.</TextUnit>
    <TextUnit id="625" loc="644">οἳ δὲ τὰς πληγὰς ὁρῶντες ἃς ἐτύπτονθ' οἱ ξένοι</TextUnit>
    <TextUnit id="626" loc="645">χρυσίῳ τῶν ταῦτα ποιούντων ἐβύνουν τὸ στόμα,</TextUnit>
    <TextUnit id="627" loc="646">ὥστ' ἐκείνους μὲν ποιῆσαι πλουσίους, ἡ δ' ̔Ελλὰς ἂν</TextUnit>
    <TextUnit id="628" loc="647">ἐξερημωθεῖς' ἂν ὑμᾶς ἔλαθε. ταῦτα δ' ἦν ὁ δρῶν</TextUnit>
    <TextUnit id="629" loc="648">βυρσοπώλης.  παῦε παῦ' ὦ δέσποθ' ̔Ερμῆ, μὴ λέγε,</TextUnit>
    <TextUnit id="630" loc="649">ἀλλ' ἔα τὸν ἄνδρ' ἐκεῖνον οὗπερ ἔστ' εἶναι κάτω:</TextUnit>
    <TextUnit id="631" loc="650">οὐ γὰρ ἡμέτερος ἔτ' ἔστ' ἐκεῖνος ἁνὴρ ἀλλὰ σός.</TextUnit>
    <TextUnit id="632" loc="651">ἅττ' ἂν οὖν λέγῃς ἐκεῖνον,</TextUnit>
    <TextUnit id="633" loc="652">κεἰ πανοῦργος ἦν, ὅτ' ἔζη,</TextUnit>
    <TextUnit id="634" loc="653">καὶ λάλος καὶ συκοφάντης</TextUnit>
    <TextUnit id="635" loc="654">καὶ κύκηθρον καὶ τάρακτρον,</TextUnit>
    <TextUnit id="636" loc="655">ταῦθ' ἁπαξάπαντα νυνὶ</TextUnit>
    <TextUnit id="637" loc="656">τοὺς σεαυτοῦ λοιδορεῖς.</TextUnit>
    <TextUnit id="638" loc="657">ἀλλ' ὅ τι σιωπᾷς ὦ πότνια κάτειπέ μοι.</TextUnit>
    <TextUnit id="639" loc="658">ἀλλ' οὐκ ἂν εἴποι πρός γε τοὺς θεωμένους:</TextUnit>
    <TextUnit id="640" loc="659">ὀργὴν γὰρ αὐτοῖς ὧν ἔπαθε πολλὴν ἔχει.</TextUnit>
    <TextUnit id="641" loc="660">ἡ δ' ἀλλὰ πρὸς σὲ μικρὸν εἰπάτω μόνον.</TextUnit>
    <TextUnit id="642" loc="661">εἴφ' ὅ τι νοεῖς αὐτοῖσι πρὸς ἔμ' ὦ φιλτάτη.</TextUnit>
    <TextUnit id="643" loc="662">ἴθ' ὦ γυναικῶν μισοπορπακιστάτη.</TextUnit>
    <TextUnit id="644" loc="663">εἶεν, ἀκούω. ταῦτ' ἐπικαλεῖς; μανθάνω.</TextUnit>
    <TextUnit id="645" loc="664">ἀκούσαθ' ὑμεῖς ὧν ἕνεκα μομφὴν ἔχει.</TextUnit>
    <TextUnit id="646" loc="665">ἐλθοῦσά φησιν αὐτομάτη μετὰ τἀν Πύλῳ</TextUnit>
    <TextUnit id="647" loc="666">σπονδῶν φέρουσα τῇ πόλει κίστην πλέαν</TextUnit>
    <TextUnit id="648" loc="667">ἀποχειροτονηθῆναι τρὶς ἐν τἠκκλησίᾳ.</TextUnit>
    <TextUnit id="649" loc="668">ἡμάρτομεν ταῦτ': ἀλλὰ συγγνώμην ἔχε:</TextUnit>
    <TextUnit id="650" loc="669">ὁ νοῦς γὰρ ἡμῶν ἦν τότ' ἐν τοῖς σκύτεσιν.</TextUnit>
    <TextUnit id="651" loc="670">ἴθι νυν ἄκουσον οἷον ἄρτι μ' ἤρετο,</TextUnit>
    <TextUnit id="652" loc="671">ὅστις κακόνους αὐτῇ μάλιστ' ἦν ἐνθάδε,</TextUnit>
    <TextUnit id="653" loc="672">χὤστις φίλος κἄσπευδεν εἶναι μὴ μάχας.</TextUnit>
    <TextUnit id="654" loc="673">εὐνούστατος μὲν ἦν μακρῷ Κλεώνυμος.</TextUnit>
    <TextUnit id="655" loc="674">ποῖός τις οὖν εἶναι δοκεῖ τὰ πολεμικὰ</TextUnit>
    <TextUnit id="656" loc="675">ὁ Κλεώνυμος;   ψυχήν γ' ἄριστος πλήν γ' ὅτι</TextUnit>
    <TextUnit id="657" loc="676">οὐκ ἦν ἄρ' οὗπέρ φησιν εἶναι τοῦ πατρός.</TextUnit>
    <TextUnit id="658" loc="677">εἰ γάρ ποτ' ἐξέλθοι στρατιώτης, εὐθέως</TextUnit>
    <TextUnit id="659" loc="678">ἀποβολιμαῖος τῶν ὅπλων ἐγίγνετο.</TextUnit>
    <TextUnit id="660" loc="679">ἔτι νῦν ἄκουσον οἷον ἄρτι μ' ἤρετο,</TextUnit>
    <TextUnit id="661" loc="680">ὅστις κρατεῖ νῦν τοῦ λίθου τοῦ 'ν τῇ πυκνί.</TextUnit>
    <TextUnit id="662" loc="681">̔Υπέρβολος νῦν τοῦτ' ἔχει τὸ χωρίον.</TextUnit>
    <TextUnit id="663" loc="682">αὕτη τί ποιεῖς; τὴν κεφαλὴν ποῖ περιάγεις;</TextUnit>
    <TextUnit id="664" loc="683">ἀποστρέφεται τὸν δῆμον ἀχθεσθεῖς' ὅτι</TextUnit>
    <TextUnit id="665" loc="684">αὑτῷ πονηρὸν προστάτην ἐπεγράψατο.</TextUnit>
    <TextUnit id="666" loc="685">ἀλλ' οὐκέτ' αὐτῷ χρησόμεθ' οὐδέν, ἀλλὰ νῦν</TextUnit>
    <TextUnit id="667" loc="686">ἀπορῶν ὁ δῆμος ἐπιτρόπου καὶ γυμνὸς ὢν</TextUnit>
    <TextUnit id="668" loc="687">τοῦτον τέως τὸν ἄνδρα περιεζώσατο.</TextUnit>
    <TextUnit id="669" loc="688">πῶς οὖν ξυνοίσει ταῦτ' ἐρωτᾷ τῇ πόλει.</TextUnit>
    <TextUnit id="670" loc="689">εὐβουλότεροι γενησόμεθα.   τρόπῳ τίνι;</TextUnit>
    <TextUnit id="671" loc="690">ὅτι τυγχάνει λυχνοποιὸς ὤν. πρὸ τοῦ μὲν οὖν</TextUnit>
    <TextUnit id="672" loc="691">ἐψηλαφῶμεν ἐν σκότῳ τὰ πράγματα,</TextUnit>
    <TextUnit id="673" loc="692">νυνὶ δ' ἅπαντα πρὸς λύχνον βουλεύσομεν.</TextUnit>
    <TextUnit id="674" loc="693">ὢ ὤ,</TextUnit>
    <TextUnit id="675" loc="694">οἷά μ' ἐκέλευσεν ἀναπυθέσθαι σου.   τὰ τί;</TextUnit>
    <TextUnit id="676" loc="695">πάμπολλα καὶ τἀρχαῖ' ἃ κατέλιπεν τότε:</TextUnit>
    <TextUnit id="677" loc="695">πρῶτον δ' ὅ τι πράττει Σοφοκλέης ἀνήρετο.</TextUnit>
    <TextUnit id="678" loc="696">εὐδαιμονεῖ, πάσχει δὲ θαυμαστόν.   τὸ τί;</TextUnit>
    <TextUnit id="679" loc="697">ἐκ τοῦ Σοφοκλέους γίγνεται Σιμωνίδης.</TextUnit>
    <TextUnit id="680" loc="698">Σιμωνίδης; πῶς;   ὅτι γέρων ὢν καὶ σαπρὸς</TextUnit>
    <TextUnit id="681" loc="699">κέρδους ἕκατι κἂν ἐπὶ ῥιπὸς πλέοι.</TextUnit>
    <TextUnit id="682" loc="700">τί δαί; Κρατῖνος ὁ σοφὸς ἔστιν;   ἀπέθανεν</TextUnit>
    <TextUnit id="683" loc="701">ὅθ' οἱ Λάκωνες ἐνέβαλον.   τί παθών;   ὅ τι;</TextUnit>
    <TextUnit id="684" loc="702">ὼρακιάσας: οὐ γὰρ ἐξηνέσχετο</TextUnit>
    <TextUnit id="685" loc="703">ἰδὼν πίθον καταγνύμενον οἴνου πλέων.</TextUnit>
    <TextUnit id="686" loc="704">χἄτερα πός' ἄττ' οἴει γεγενῆσθ' ἐν τῇ πόλει;</TextUnit>
    <TextUnit id="687" loc="705">ὥστ' οὐδέποτ' ὦ δέσποιν' ἀφησόμεσθά σου.</TextUnit>
    <TextUnit id="688" loc="706">ἴθι νυν ἐπὶ τούτοις τὴν ̓Οπώραν λάμβανε</TextUnit>
    <TextUnit id="689" loc="707">γυναῖκα σαυτῷ τήνδε: κᾆτ' ἐν τοῖς ἀγροῖς</TextUnit>
    <TextUnit id="690" loc="708">ταύτῃ ξυνοικῶν ἐκποιοῦ σαυτῷ βότρυς.</TextUnit>
    <TextUnit id="691" loc="709">ὦ φιλτάτη δεῦρ' ἐλθὲ καὶ δός μοι κύσαι.</TextUnit>
    <TextUnit id="692" loc="710">ἆρ' ἂν βλαβῆναι διὰ χρόνου τί σοι δοκῶ</TextUnit>
    <TextUnit id="693" loc="711">ὦ δέσποθ' ̔Ερμῆ τῆς ̓Οπώρας κατελάσας;</TextUnit>
    <TextUnit id="694" loc="712">οὐκ εἴ γε κυκεῶν' ἐπιπίοις βληχωνίαν.</TextUnit>
    <TextUnit id="695" loc="713">ἀλλ' ὡς τάχιστα τήνδε τὴν Θεωρίαν</TextUnit>
    <TextUnit id="696" loc="714">ἀπάγαγε τῇ βουλῇ λαβών, ἧσπέρ ποτ' ἦν.</TextUnit>
    <TextUnit id="697" loc="715">ὦ μακαρία βουλὴ σὺ τῆς Θεωρίας,</TextUnit>
    <TextUnit id="698" loc="716">ὅσον ῥοφήσει ζωμὸν ἡμερῶν τριῶν,</TextUnit>
    <TextUnit id="699" loc="717">ὅσας δὲ κατέδει ξόλικας ἑφθὰς καὶ κρέα.</TextUnit>
    <TextUnit id="700" loc="718">ἀλλ' ὦ φίλ' ̔Ερμῆ χαῖρε πολλά.   :καὶ σύ γε</TextUnit>
    <TextUnit id="701" loc="719">ὦνθρωπε χαίρων ἄπιθι καὶ μέμνησό μου.</TextUnit>
    <TextUnit id="702" loc="720">ὦ κάνθαρ' οἴκαδ' οἴκαδ' ἀποπετώμεθα.</TextUnit>
    <TextUnit id="703" loc="721">οὐκ ἐνθάδ' ὦ τᾶν ἔστι.   ποῖ γὰρ οἴχεται;</TextUnit>
    <TextUnit id="704" loc="722">ὑφ' ἅρματ' ἐλθὼν Ζηνὸς ἀστραπηφορεῖ.</TextUnit>
    <TextUnit id="705" loc="723">πόθεν οὖν ὁ τλήμων ἐνθάδ' ἕξει σιτία;</TextUnit>
    <TextUnit id="706" loc="724">τὴν τοῦ Γανυμήδους ἀμβροσίαν σιτήσεται.</TextUnit>
    <TextUnit id="707" loc="725">πῶς δῆτ' ἐγὼ καταβήσομαι;   θάρρει, καλῶς:</TextUnit>
    <TextUnit id="708" loc="726">τῃδὶ παρ' αὐτὴν τὴν θεόν.   δεῦρ' ὦ κόραι</TextUnit>
    <TextUnit id="709" loc="727">ἕπεσθον ἅμ' ἐμοὶ θᾶττον, ὡς πολλοὶ πάνυ</TextUnit>
    <TextUnit id="710" loc="728">ποθοῦντες ὑμᾶς ἀναμένους' ἐστυκότες.</TextUnit>
    <TextUnit id="711" loc="729">ἀλλ' ἴθι χαίρων: ἡμεῖς δὲ τέως τάδε τὰ σκεύη παραδόντες</TextUnit>
    <TextUnit id="712" loc="730">τοῖς ἀκολούθοις δῶμεν σῴζειν, ὡς εἰώθασι μάλιστα</TextUnit>
    <TextUnit id="713" loc="731">περὶ τὰς σκηνὰς πλεῖστοι κλέπται κυπτάζειν καὶ κακοποιεῖν.</TextUnit>
    <TextUnit id="714" loc="732">ἀλλὰ φυλάττετε ταῦτ' ἀνδρείως: ἡμεῖς δ' αὖ τοῖσι θεαταῖς</TextUnit>
    <TextUnit id="715" loc="733">ἣν ἔχομεν ὁδὸν λόγων εἴπωμεν ὅσα τε νοῦς ἔχει.</TextUnit>
    <TextUnit id="716" loc="734">χρῆν μὲν τύπτειν τοὺς ῥαβδούχους, εἴ τις κωμῳδοποιητὴς</TextUnit>
    <TextUnit id="717" loc="735">αὑτὸν ἐπῄνει πρὸς τὸ θέατρον παραβὰς ἐν τοῖς ἀναπαίστοις:</TextUnit>
    <TextUnit id="718" loc="736">εἰ δ' οὖν εἰκός τινα τιμῆσαι, θύγατερ Διός, ὅστις ἄριστος</TextUnit>
    <TextUnit id="719" loc="737">κωμῳδοδιδάσκαλος ἀνθρώπων καὶ κλεινότατος γεγένηται,</TextUnit>
    <TextUnit id="720" loc="738">ἄξιος εἶναί φης' εὐλογίας μεγάλης ὁ διδάσκαλος ἡμῶν.</TextUnit>
    <TextUnit id="721" loc="739">πρῶτον μὲν γὰρ τοὺς ἀντιπάλους μόνος ἀνθρώπων κατέπαυσεν</TextUnit>
    <TextUnit id="722" loc="740">ἐς τὰ ῥάκια σκώπτοντας ἀεὶ καὶ τοῖς φθειρσὶν πολεμοῦντας,</TextUnit>
    <TextUnit id="723" loc="741">τούς θ' ̔Ηρακλέας τοὺς μάττοντας καὶ τοὺς πεινῶντας ἐκείνους</TextUnit>
    <TextUnit id="724" loc="742">ἐξήλας' ἀτιμώσας πρῶτος, καὶ τοὺς δούλους παρέλυσεν</TextUnit>
    <TextUnit id="725" loc="743">τοὺς φεύγοντας κἀξαπατῶντας καὶ τυπτομένους ἐπίτηδες,</TextUnit>
    <TextUnit id="726" loc="744">οὓς ἐξῆγον κλάοντας ἀεί, καὶ τούτους οὕνεκα τουδί,</TextUnit>
    <TextUnit id="727" loc="745">ἵν' ὁ σύνδουλος σκώψας αὐτοῦ τὰς πληγὰς εἶτ' ἀνέροιτο,</TextUnit>
    <TextUnit id="728" loc="746">“ὦ κακόδαιμον τί τὸ δέρμ' ἔπαθες; μῶν ὑστριχὶς εἰσέβαλέν σοι</TextUnit>
    <TextUnit id="729" loc="747">ἐς τὰς πλευρὰς πολλῇ στρατιᾷ κἀδενδροτόμησε τὸ νῶτον;”</TextUnit>
    <TextUnit id="730" loc="748">τοιαῦτ' ἀφελὼν κακὰ καὶ φόρτον καὶ βωμολοχεύματ' ἀγεννῆ</TextUnit>
    <TextUnit id="731" loc="749">ἐποίησε τέχνην μεγάλην ἡμῖν κἀπύργως' οἰκοδομήσας</TextUnit>
    <TextUnit id="732" loc="750">ἔπεσιν μεγάλοις καὶ διανοίαις καὶ σκώμμασιν οὐκ ἀγοραίοις,</TextUnit>
    <TextUnit id="733" loc="751">οὐκ ἰδιώτας ἀνθρωπίσκους κωμῳδῶν οὐδὲ γυναῖκας,</TextUnit>
    <TextUnit id="734" loc="752">ἀλλ' ̔Ηρακλέους ὀργήν τιν' ἔχων τοῖσι μεγίστοις ἐπεχείρει,</TextUnit>
    <TextUnit id="735" loc="753">διαβὰς βυρσῶν ὀσμὰς δεινὰς κἀπειλὰς βορβοροθύμους,</TextUnit>
    <TextUnit id="736" loc="754">καὶ πρῶτον μὲν μάχομαι πάντων αὐτῷ τῷ καρχαρόδοντι,</TextUnit>
    <TextUnit id="737" loc="755">οὗ δεινόταται μὲν ἀπ' ὀφθαλμῶν Κύννης ἀκτῖνες ἔλαμπον,</TextUnit>
    <TextUnit id="738" loc="756">ἑκατὸν δὲ κύκλῳ κεφαλαὶ κολάκων οἰμωξομένων ἐλιχμῶντο</TextUnit>
    <TextUnit id="739" loc="757">περὶ τὴν κεφαλήν, φωνὴν δ' εἶχεν χαράδρας ὄλεθρον τετοκυίας,</TextUnit>
    <TextUnit id="740" loc="758">φώκης δ' ὀσμήν, Λαμίας ὄρχεις ἀπλύτους, πρωκτὸν δὲ καμήλου.</TextUnit>
    <TextUnit id="741" loc="759">τοιοῦτον ἰδὼν τέρας οὐ κατέδεις', ἀλλ' ὑπὲρ ὑμῶν πολεμίζων</TextUnit>
    <TextUnit id="742" loc="760">ἀντεῖχον ἀεὶ καὶ τῶν ἄλλων νήσων. ὧν οὕνεκα νυνὶ</TextUnit>
    <TextUnit id="743" loc="761">ἀποδοῦναί μοι τὴν χάριν ὑμᾶς εἰκὸς καὶ μνήμονας εἶναι.</TextUnit>
    <TextUnit id="744" loc="762">καὶ γὰρ πρότερον πράξας κατὰ νοῦν οὐχὶ παλαίστρας περινοστῶν</TextUnit>
    <TextUnit id="745" loc="763">παῖδας ἐπείρων, ἀλλ' ἀράμενος τὴν σκευὴν εὐθὺς ἐχώρουν,</TextUnit>
    <TextUnit id="746" loc="764">παῦρ' ἀνιάσας, πόλλ' εὐφράνας, πάντα παρασχὼν τὰ δέοντα.</TextUnit>
    <TextUnit id="747" loc="765">πρὸς ταῦτα χρεὼν εἶναι μετ' ἐμοῦ</TextUnit>
    <TextUnit id="748" loc="766">καὶ τοὺς ἄνδρας καὶ τοὺς παῖδας:</TextUnit>
    <TextUnit id="749" loc="767">καὶ τοῖς φαλακροῖσι παραινοῦμεν</TextUnit>
    <TextUnit id="750" loc="768">ξυσπουδάζειν περὶ τῆς νίκης.</TextUnit>
    <TextUnit id="751" loc="769">πᾶς γάρ τις ἐρεῖ νικῶντος ἐμοῦ</TextUnit>
    <TextUnit id="752" loc="770">κἀπὶ τραπέζῃ καὶ ξυμποσίοις,</TextUnit>
    <TextUnit id="753" loc="771">“φέρε τῷ φαλακρῷ, δὸς τῷ φαλακρῷ</TextUnit>
    <TextUnit id="754" loc="772">τῶν τρωγαλίων, καὶ μἀφαίρει</TextUnit>
    <TextUnit id="755" loc="773">γενναιοτάτου τῶν ποιητῶν</TextUnit>
    <TextUnit id="756" loc="773b">ἀνδρὸς τὸ μέτωπον ἔχοντος.”</TextUnit>
    <TextUnit id="757" loc="774">Μοῦσα σὺ μὲν πολέμους ἀπωσαμένη μετ' ἐμοῦ</TextUnit>
    <TextUnit id="758" loc="775">τοῦ φίλου χόρευσον,</TextUnit>
    <TextUnit id="759" loc="776">κλείουσα θεῶν τε γάμους ἀνδρῶν τε δαῖτας</TextUnit>
    <TextUnit id="760" loc="780">καὶ θαλίας μακάρων: σοὶ γὰρ τάδ' ἐξ ἀρχῆς μέλει.</TextUnit>
    <TextUnit id="761" loc="781">ἢν δέ σε Καρκίνος ἐλθὼν</TextUnit>
    <TextUnit id="762" loc="782">ἀντιβολῇ μετὰ τῶν παίδων χορεῦσαι,</TextUnit>
    <TextUnit id="763" loc="785">μήθ' ὑπάκουε μήτ' ἔλθῃς</TextUnit>
    <TextUnit id="764" loc="786">συνέριθος αὐτοῖς,</TextUnit>
    <TextUnit id="765" loc="787">ἀλλὰ νόμιζε πάντας</TextUnit>
    <TextUnit id="766" loc="788">ὄρτυγας οἰκογενεῖς γυλιαύχενας ὀρχηστὰς</TextUnit>
    <TextUnit id="767" loc="790">ναννοφυεῖς σφυράδων ἀποκνίσματα μηχανοδίφας.</TextUnit>
    <TextUnit id="768" loc="791">καὶ γὰρ ἔφασχ' ὁ πατὴρ ὃ παρ' ἐλπίδας</TextUnit>
    <TextUnit id="769" loc="795">εἶχε τὸ δρᾶμα γαλῆν τῆς ἑσπέρας ἀπάγξαι.</TextUnit>
    <TextUnit id="770" loc="797">τοιάδε χρὴ Χαρίτων δαμώματα καλλικόμων</TextUnit>
    <TextUnit id="771" loc="798">τὸν σοφὸν ποιητὴν</TextUnit>
    <TextUnit id="772" loc="800">ὑμνεῖν, ὅταν ἠρινὰ μὲν φωνῇ χελιδὼν</TextUnit>
    <TextUnit id="773" loc="801">ἑζομένη κελαδῇ, χορὸν δὲ μὴ 'χῃ Μόρσιμος</TextUnit>
    <TextUnit id="774" loc="802">μηδὲ Μελάνθιος, οὗ δὴ</TextUnit>
    <TextUnit id="775" loc="805">πικροτάτην ὄπα γηρύσαντος ἤκους'</TextUnit>
    <TextUnit id="776" loc="806">ἡνίκα τῶν τραγῳδῶν</TextUnit>
    <TextUnit id="777" loc="807">τὸν χορὸν εἶχον ἁδελφός</TextUnit>
    <TextUnit id="778" loc="808">τε και αὐτός, ἄμφω</TextUnit>
    <TextUnit id="779" loc="810">Γοργόνες ὀψοφάγοι βατιδοσκόποι ̔́Αρπυιαι,</TextUnit>
    <TextUnit id="780" loc="811">γραοσόβαι μιαροὶ τραγομάσχαλοι ἰχθυολῦμαι:</TextUnit>
    <TextUnit id="781" loc="815">ὧν καταχρεμψαμένη μέγα καὶ πλατὺ</TextUnit>
    <TextUnit id="782" loc="816">Μοῦσα θεὰ μετ' ἐμοῦ ξύμπαιζε τὴν ἑορτήν.</TextUnit>
    <TextUnit id="783" loc="817">ὡς χαλεπὸν ἐλθεῖν ἦν ἄρ' εὐθὺ τῶν θεῶν.</TextUnit>
    <TextUnit id="784" loc="820">ἔγωγέ τοι πεπόνηκα κομιδῇ τὼ σκέλει.</TextUnit>
    <TextUnit id="785" loc="821">μικροὶ δ' ὁρᾶν ἄνωθεν ἦστ'. ἔμοιγέ τοι</TextUnit>
    <TextUnit id="786" loc="822">ἀπὸ τοὐρανοῦ 'φαίνεσθε κακοήθεις πάνυ,</TextUnit>
    <TextUnit id="787" loc="823">ἐντευθενὶ δὲ πολύ τι κακοηθέστεροι.</TextUnit>
    <TextUnit id="788" loc="824">ὦ δέσποθ' ἥκεις;   ὡς ἐγὼ 'πυθόμην τινός.</TextUnit>
    <TextUnit id="789" loc="825">τί δ' ἔπαθες;   ἤλγουν τὼ σκέλει μακρὰν ὁδὸν</TextUnit>
    <TextUnit id="790" loc="826">διεληλυθώς.   ἴθι νυν κάτειπέ μοι—   τὸ τί;</TextUnit>
    <TextUnit id="791" loc="827">ἄλλον τιν' εἶδες ἄνδρα κατὰ τὸν ἀέρα</TextUnit>
    <TextUnit id="792" loc="828">πλανώμενον πλὴν σαυτόν;   οὔκ, εἰ μή γέ που</TextUnit>
    <TextUnit id="793" loc="829">ψυχὰς δύ' ἢ τρεῖς διθυραμβοδιδασκάλων.</TextUnit>
    <TextUnit id="794" loc="830">τί δ' ἔδρων;   ξυνελέγοντ' ἀναβολὰς ποτώμεναι</TextUnit>
    <TextUnit id="795" loc="831">τὰς ἐνδιαεριαυερινηχέτους τινάς.</TextUnit>
    <TextUnit id="796" loc="832">οὐκ ἦν ἄρ' οὐδ' ἃ λέγουσι, κατὰ τὸν ἀέρα</TextUnit>
    <TextUnit id="797" loc="833">ὡς ἀστέρες γιγνόμεθ', ὅταν τις ἀποθάνῃ;</TextUnit>
    <TextUnit id="798" loc="834">μάλιστα.   καὶ τίς ἐστιν ἀστὴρ νῦν ἐκεῖ;</TextUnit>
    <TextUnit id="799" loc="835">̓́Ιων ὁ Χῖος, ὅσπερ ἐποίησεν πάλαι</TextUnit>
    <TextUnit id="800" loc="836">ἐνθάδε τὸν ἀοῖόν ποθ': ὡς δ' ἦλθ', εὐθέως</TextUnit>
    <TextUnit id="801" loc="837">ἀοῖον αὐτὸν πάντες ἐκάλουν ἀστέρα.</TextUnit>
    <TextUnit id="802" loc="838">τίνες γάρ εἰς' οἱ διατρέχοντες ἀστέρες,</TextUnit>
    <TextUnit id="803" loc="839">οἳ καόμενοι θέουσιν;   ἀπὸ δείπνου τινὲς</TextUnit>
    <TextUnit id="804" loc="840">τῶν πλουσίων οὗτοι βαδίζους' ἀστέρων,</TextUnit>
    <TextUnit id="805" loc="841">ἰπνοὺς ἔχοντες, ἐν δὲ τοῖς ἰπνοῖσι πῦρ.</TextUnit>
    <TextUnit id="806" loc="842">ἀλλ' εἴσαγ' ὡς τάχιστα ταυτηνὶ λαβών,</TextUnit>
    <TextUnit id="807" loc="843">καὶ τὴν πύελον κατάκλυζε καὶ θέρμαιν' ὕδωρ,</TextUnit>
    <TextUnit id="808" loc="844">στόρνυ τ' ἐμοὶ καὶ τῇδε κουρίδιον λέχος.</TextUnit>
    <TextUnit id="809" loc="845">καὶ ταῦτα δράσας ἧκε δεῦρ' αὖθις πάλιν:</TextUnit>
    <TextUnit id="810" loc="846">ἐγὼ δ' ἀποδώσω τήνδε τῇ βουλῇ τέως.</TextUnit>
    <TextUnit id="811" loc="847">πόθεν δ' ἔλαβες ταύτας;   ὁπόθεν; ἐκ τοὐρανοῦ.</TextUnit>
    <TextUnit id="812" loc="848">οὐκ ἂν ἔτι δοίην τῶν θεῶν τριώβολον,</TextUnit>
    <TextUnit id="813" loc="849">εἰ πορνοβοσκοῦς' ὥσπερ ἡμεῖς οἱ βροτοί.</TextUnit>
    <TextUnit id="814" loc="850">οὔκ, ἀλλὰ κἀκεῖ ζῶσιν ἀπὸ τούτων τινές.</TextUnit>
    <TextUnit id="815" loc="851">ἄγε νυν ἴωμεν.   εἰπέ μοι, δῶ καταφαγεῖν</TextUnit>
    <TextUnit id="816" loc="852">ταύτῃ τι;   μηδέν: οὐ γὰρ ἐθελήσει θαγεῖν</TextUnit>
    <TextUnit id="817" loc="853">οὔτ' ἄρτον οὔτε μᾶζαν, εἰωθυῖ' ἀεὶ</TextUnit>
    <TextUnit id="818" loc="854">παρὰ τοῖς θεοῖσιν ἀμβροσίαν λείχειν ἄνω.</TextUnit>
    <TextUnit id="819" loc="855">λείχειν ἄρ' αὐτῇ κἀνθάδε σκευαστέον.</TextUnit>
    <TextUnit id="820" loc="856">εὐδαιμονικῶς γ' ὁ πρεσβύτης,</TextUnit>
    <TextUnit id="821" loc="857">ὅσα γ' ὧδ' ἰδεῖν,</TextUnit>
    <TextUnit id="822" loc="858">τὰ νῦν τάδε πράττει.</TextUnit>
    <TextUnit id="823" loc="859">τί δῆτ' ἐπειδὰν νυμφίον μ' ὁρᾶτε λαμπρὸν ὄντα;</TextUnit>
    <TextUnit id="824" loc="860">ζηλωτὸς ἔσει, γέρον,</TextUnit>
    <TextUnit id="825" loc="861">αὖθις νέος ὢν πάλιν,</TextUnit>
    <TextUnit id="826" loc="862">μύρῳ κατάλειπτος.</TextUnit>
    <TextUnit id="827" loc="863">οἶμαι. τί δῆθ' ὅταν ξυνὼν τῶν τιτθίων ἔχωμαι;</TextUnit>
    <TextUnit id="828" loc="864">εὐδαιμονέστερος φανεῖ τῶν Καρκίνου στροβίλων.</TextUnit>
    <TextUnit id="829" loc="865">οὔκουν δικαίως; ὅστις εἰς</TextUnit>
    <TextUnit id="830" loc="865b">ὄχημα κανθάρου 'πιβὰς</TextUnit>
    <TextUnit id="831" loc="866">ἔσωσα τοὺς ̔́Ελληνας, ὥστ'</TextUnit>
    <TextUnit id="832" loc="866b">ἐν τοῖς ἀγροῖσιν αὐτοὺς</TextUnit>
    <TextUnit id="833" loc="867">ἅπαντας ὄντας ἀσφαλῶς</TextUnit>
    <TextUnit id="834" loc="867b">βινεῖν τε καὶ καθεύδειν.</TextUnit>
    <TextUnit id="835" loc="868">ἡ παῖς λέλουται καὶ τὰ τῆς πυγῆς καλά:</TextUnit>
    <TextUnit id="836" loc="869">ὁ πλακοῦς πέπεπται, σησαμῆ ξυμπλάττεται.</TextUnit>
    <TextUnit id="837" loc="870">καὶ τἄλλ' ἁπαξάπαντα: τοῦ πέους δὲ δεῖ.</TextUnit>
    <TextUnit id="838" loc="871">ἴθι νυν ἀποδῶμεν τήνδε τὴν Θεωρίαν</TextUnit>
    <TextUnit id="839" loc="872">ἀνύσαντε τῇ βουλῇ.   τίς αὑτηί;   τί φῄς;</TextUnit>
    <TextUnit id="840" loc="873">αὕτη Θεωρία 'στίν.   ἣν ἡμεῖς ποτε</TextUnit>
    <TextUnit id="841" loc="874">ἐπαίομεν Βραυρωνάδ' ὑποπεπωκότες;</TextUnit>
    <TextUnit id="842" loc="875">σάφ' ἴσθι, κἀλήφθη γε μόλις.   ὦ δέσποτα</TextUnit>
    <TextUnit id="843" loc="876">ὅσην ἔχει τὴν πρωκτοπεντετηρίδα.</TextUnit>
    <TextUnit id="844" loc="877">εἶεν, τίς ἐσθ' ὑμῶν δίκαιος, τίς ποτε;</TextUnit>
    <TextUnit id="845" loc="878">τίς διαφυλάξει τήνδε τῇ βουλῇ λαβών;</TextUnit>
    <TextUnit id="846" loc="879">οὗτος τί περιγράφεις;   τὸ δεῖν' εἰς ̓́Ισθμια</TextUnit>
    <TextUnit id="847" loc="880">σκηνὴν ἐμαυτοῦ τῷ πέει καταλαμβάνω.</TextUnit>
    <TextUnit id="848" loc="881">οὔπω λέγεθ' ὑμεῖς τίς ὁ φυλάξων. δεῦρο σύ:</TextUnit>
    <TextUnit id="849" loc="882">καταθήσομαι γὰρ αὐτὸς ἐς μέσους ἄγων.</TextUnit>
    <TextUnit id="850" loc="883">ἐκεινοσὶ νεύει.   τίς;   ὅστις; ̓Αριφράδης,</TextUnit>
    <TextUnit id="851" loc="884">ἄγειν παρ' αὑτὸν ἀντιβολῶν.   ἀλλ' ὦ μέλε</TextUnit>
    <TextUnit id="852" loc="885">τὸν ζωμὸν αὐτῆς προσπεσὼν ἐκλάψεται.</TextUnit>
    <TextUnit id="853" loc="886">ἄγε δὴ σὺ κατάθου πρῶτα τὰ σκεύη χαμαί.</TextUnit>
    <TextUnit id="854" loc="887">βουλή, πρυτάνεις, ὁρᾶτε τὴν Θεωρίαν.</TextUnit>
    <TextUnit id="855" loc="888">σκέψασθ' ὅς' ὑμῖν ἀγαθὰ παραδώσω φέρων,</TextUnit>
    <TextUnit id="856" loc="889">ὥστ' εὐθέως ἄραντας ὑμᾶς τὼ σκέλει</TextUnit>
    <TextUnit id="857" loc="890">ταύτης μετέωρα καταγαγεῖν ἀνάρρυσιν.</TextUnit>
    <TextUnit id="858" loc="891">τουτὶ δ' ὁρᾶτ' ὀπτάνιον ἡμῖν ὡς καλόν.</TextUnit>
    <TextUnit id="859" loc="892">διὰ ταῦτα καὶ κεκάπνικ' ἄρ': ἐνταυθοῖ γὰρ οὖν</TextUnit>
    <TextUnit id="860" loc="893">πρὸ τοῦ πολέμου τὰ λάσανα τῇ βουλῇ ποτ' ἦν.</TextUnit>
    <TextUnit id="861" loc="894">ἔπειτ' ἀγῶνά γ' εὐθὺς ἐξέσται ποιεῖν</TextUnit>
    <TextUnit id="862" loc="895">ταύτην ἔχουσιν αὔριον καλὸν πάνυ,</TextUnit>
    <TextUnit id="863" loc="896">ἐπὶ γῆς παλαίειν, τετραποδηδὸν ἑστάναι,</TextUnit>
    <TextUnit id="864" loc="897">πλαγίαν καταβάλλειν, ἐς γόνατα κύβδ' ἑστάναι,</TextUnit>
    <TextUnit id="865" loc="898">καὶ παγκράτιόν γ' ὑπαλειψαμένοις νεανικῶς</TextUnit>
    <TextUnit id="866" loc="899">παίειν ὀρύττειν πὺξ ὁμοῦ καὶ τῷ πέει:</TextUnit>
    <TextUnit id="867" loc="900">τρίτῃ δὲ μετὰ ταῦθ' ἱπποδρομίαν ἄξετε,</TextUnit>
    <TextUnit id="868" loc="901">ἵνα δὴ κέλης κέλητα παρακελητιεῖ,</TextUnit>
    <TextUnit id="869" loc="902">ἅρματα δ' ἐπ' ἀλλήλοισιν ἀνατετραμμένα</TextUnit>
    <TextUnit id="870" loc="903">φυσῶντα καὶ πνέοντα προσκινήσεται:</TextUnit>
    <TextUnit id="871" loc="904">ἕτεροι δὲ κείσονταί γ' ἀπεψωλημένοι</TextUnit>
    <TextUnit id="872" loc="905">περὶ ταῖσι καμπαῖς ἡνίοχοι πεπτωκότες.</TextUnit>
    <TextUnit id="873" loc="906">ἀλλ' ὦ πρυτάνεις δέχεσθε τὴν Θεωρίαν.</TextUnit>
    <TextUnit id="874" loc="907">θέας' ὡς προθύμως ὁ πρύτανις παρεδέξατο.</TextUnit>
    <TextUnit id="875" loc="908">ἀλλ' οὐκ ἂν εἴ τι προῖκα προσαγαγεῖν ς' ἔδει,</TextUnit>
    <TextUnit id="876" loc="909">ἀλλ' ηὗρον ἄν ς' ὑπέχοντα τὴν ἐκεχειρίαν.</TextUnit>
    <TextUnit id="877" loc="910">ἦ χρηστὸς ἀνὴρ πολίτης</TextUnit>
    <TextUnit id="878" loc="911">ἐστὶν ἅπασιν ὅστις</TextUnit>
    <TextUnit id="879" loc="912">γ' ἐστὶ τοιοῦτος.</TextUnit>
    <TextUnit id="880" loc="913">ὅταν τρυγᾶτ', εἴσεσθε πολλῷ μᾶλλον οἷός εἰμι.</TextUnit>
    <TextUnit id="881" loc="914">καὶ νῦν σύ γε δῆλος εἶ:</TextUnit>
    <TextUnit id="882" loc="915">σωτὴρ γὰρ ἅπασιν ἀνθρώποις</TextUnit>
    <TextUnit id="883" loc="915">γεγένησαι.</TextUnit>
    <TextUnit id="884" loc="916">φήσεις ἐπειδὰν ἐκπίῃς οἴνου νέου λεπαστήν.</TextUnit>
    <TextUnit id="885" loc="917">καὶ πλήν γε τῶν θεῶν ἀεί ς' ἡγησόμεσθα πρῶτον.</TextUnit>
    <TextUnit id="886" loc="918">πολλῶν γὰρ ὑμῖν ἄξιος</TextUnit>
    <TextUnit id="887" loc="919">Τρυγαῖος ἁθμονεὺς ἐγώ,</TextUnit>
    <TextUnit id="888" loc="920">δεινῶν ἀπαλλάξας πόνων</TextUnit>
    <TextUnit id="889" loc="920b">τὸν δημότην ὅμιλον,</TextUnit>
    <TextUnit id="890" loc="921">καὶ τὸν γεωργικὸν λεὼν</TextUnit>
    <TextUnit id="891" loc="921b">̔Υπέρβολόν τε παύσας.</TextUnit>
    <TextUnit id="892" loc="922">ἄγε δὴ τί νῷν ἐντευθενὶ ποιητέον;</TextUnit>
    <TextUnit id="893" loc="923">τί δ' ἄλλο γ' ἢ ταύτην χύτραις ἱδρυτέον;</TextUnit>
    <TextUnit id="894" loc="924">χύτραισιν, ὥσπερ μεμφόμενον ̔Ερμῄδιον;</TextUnit>
    <TextUnit id="895" loc="925">τί δαὶ δοκεῖ; βούλεσθε λαρινῷ βοί̈;</TextUnit>
    <TextUnit id="896" loc="926">βοί̈; μηδαμῶς, ἵνα μὴ βοηθεῖν ποι δέῃ.</TextUnit>
    <TextUnit id="897" loc="927">ἀλλ' ὑὶ παχείᾳ καὶ μεγάλῃ;   μὴ μή.   τιή;</TextUnit>
    <TextUnit id="898" loc="928">ἵνα μὴ γένηται Θεογένους ὑηνία.</TextUnit>
    <TextUnit id="899" loc="929">τῷ δὴ δοκεῖ σοι δῆτα τῶν λοιπῶν;   ὀί.</TextUnit>
    <TextUnit id="900" loc="930">ὀί;   ναὶ μὰ Δί'.   ἀλλὰ τοῦτό γ' ἔστ' ̓Ιωνικὸν</TextUnit>
    <TextUnit id="901" loc="931">τὸ ῥῆμ'.   ἐπίτηδές γ', ἵν' ὅταν ἐν τἠκκλησίᾳ</TextUnit>
    <TextUnit id="902" loc="932">ὡς χρὴ πολεμεῖν λέγῃ τις, οἱ καθήμενοι</TextUnit>
    <TextUnit id="903" loc="933">ὑπὸ τοῦ δέους λέγως' ̓Ιωνικῶς ὀὶ—</TextUnit>
    <TextUnit id="904" loc="934">εὖ τοι λέγεις.   καὶ τἄλλα γ' ὦσιν ἤπιοι.</TextUnit>
    <TextUnit id="905" loc="935">ὥστ' ἐσόμεθ' ἀλλήλοισιν ἀμνοὶ τοὺς τρόπους</TextUnit>
    <TextUnit id="906" loc="936">καὶ τοῖσι συμμάχοισι πρᾳότεροι πολύ.</TextUnit>
    <TextUnit id="907" loc="937">ἴθι νυν ἄγ' ὡς τάχιστα τὸ πρόβατον λαβών:</TextUnit>
    <TextUnit id="908" loc="938">ἐγὼ δὲ ποριῶ βωμὸν ἐφ' ὅτου θύσομεν.</TextUnit>
    <TextUnit id="909" loc="939">ὡς πάνθ' ὅς' ἂν θεὸς θέλῃ χἠ τύχη κατορθοῖ,</TextUnit>
    <TextUnit id="910" loc="940">χωρεῖ κατὰ νοῦν, ἕτερον δ' ἑτέρῳ</TextUnit>
    <TextUnit id="911" loc="941">τούτων κατὰ καιρὸν ἀπαντᾷ.</TextUnit>
    <TextUnit id="912" loc="942">ὡς ταῦτα δῆλά γ' ἔσθ': ὁ γὰρ βωμὸς θύρασι καὶ δή.</TextUnit>
    <TextUnit id="913" loc="943">ἐπείγετέ νυν ἐν ὅσῳ</TextUnit>
    <TextUnit id="914" loc="944">σοβαρὰ θεόθεν κατέχει</TextUnit>
    <TextUnit id="915" loc="945">πολέμου μετάτροπος αὔρα.</TextUnit>
    <TextUnit id="916" loc="946">νῦν γὰρ δαίμων φανερῶς</TextUnit>
    <TextUnit id="917" loc="947">εἰς ἀγαθὰ μεταβιβάζει.</TextUnit>
    <TextUnit id="918" loc="948">τὸ κανοῦν πάρεστ' ὀλὰς ἔχον καὶ στέμμα καὶ μάχαιραν,</TextUnit>
    <TextUnit id="919" loc="949">καὶ πῦρ γε τουτί, κοὐδὲν ἴσχει πλὴν τὸ πρόβατον ὑμᾶς.</TextUnit>
    <TextUnit id="920" loc="950">οὔκουν ἁμιλλήσεσθον; ὡς</TextUnit>
    <TextUnit id="921" loc="951">ἢν Χαῖρις ὑμᾶς ἴδῃ,</TextUnit>
    <TextUnit id="922" loc="952">πρόσεισιν αὐλήσων ἄκλητος,</TextUnit>
    <TextUnit id="923" loc="953">κᾆτα τοῦτ' εὖ οἶδ' ὅτι</TextUnit>
    <TextUnit id="924" loc="954">φυσῶντι καὶ πονουμένῳ</TextUnit>
    <TextUnit id="925" loc="955">προσδώσετε δήπου.</TextUnit>
    <TextUnit id="926" loc="956">ἄγε δὴ τὸ κανοῦν λαβὼν σὺ καὶ τὴν χέρνιβα</TextUnit>
    <TextUnit id="927" loc="957">περίιθι τὸν βωμὸν ταχέως ἐπιδέξια.</TextUnit>
    <TextUnit id="928" loc="958">ἰδού: λεγοις ἂν ἄλλο: περιελήλυθα.</TextUnit>
    <TextUnit id="929" loc="959">φέρε δὴ τὸ δαλίον τόδ' ἐμβάψω λαβών,</TextUnit>
    <TextUnit id="930" loc="960">σείου σὺ ταχέως: σὺ δὲ πρότεινε τῶν ὀλῶν,</TextUnit>
    <TextUnit id="931" loc="961">καὐτός γε χερνίπτου παραδοὺς ταύτην ἐμοί,</TextUnit>
    <TextUnit id="932" loc="962">καὶ τοῖς θεαταῖς ῥῖπτε τῶν κριθῶν.   ἰδού.</TextUnit>
    <TextUnit id="933" loc="963">ἔδωκας ἤδη;   νὴ τὸν ̔Ερμῆν ὥστε γε</TextUnit>
    <TextUnit id="934" loc="964">τούτων ὅσοιπέρ εἰσι τῶν θεωμένων</TextUnit>
    <TextUnit id="935" loc="965">οὐκ ἔστιν οὐδεὶς ὅστις οὐ κριθὴν ἔχει.</TextUnit>
    <TextUnit id="936" loc="966">οὐχ αἱ γυναῖκές γ' ἔλαβον.   ἀλλ' εἰς ἑσπέραν</TextUnit>
    <TextUnit id="937" loc="967">δώσουσιν αὐταῖς ἅνδρες.   ἀλλ' εὐχώμεθα.</TextUnit>
    <TextUnit id="938" loc="968">τίς τῇδε; ποῦ ποτ' εἰσὶ πολλοὶ κἀγαθοί;</TextUnit>
    <TextUnit id="939" loc="969">τοισδὶ φέρε δῶ: πολλοὶ γάρ εἰσι κἀγαθοί.</TextUnit>
    <TextUnit id="940" loc="970">τούτους ἀγαθοὺς ἐνόμισας;   οὐ γάρ, οἵτινες</TextUnit>
    <TextUnit id="941" loc="971">ἡμῶν καταχεόντων ὕδωρ τοσουτονὶ</TextUnit>
    <TextUnit id="942" loc="972">ἐς ταὐτὸ τοῦθ' ἑστᾶς' ἰόντες χωρίον;</TextUnit>
    <TextUnit id="943" loc="973">ἀλλ' ὡς τάχιστ' εὐχώμεθ'.   εὐχώμεσθα δή.</TextUnit>
    <TextUnit id="944" loc="974">ὦ σεμνοτάτη βασίλεια θεὰ</TextUnit>
    <TextUnit id="945" loc="975">πότνι' Εἰρήνη,</TextUnit>
    <TextUnit id="946" loc="976">δέσποινα χορῶν, δέσποινα γάμων,</TextUnit>
    <TextUnit id="947" loc="977">δέξαι θυσίαν τὴν ἡμετέραν.</TextUnit>
    <TextUnit id="948" loc="978">δέξαι δῆτ' ὦ πολυτιμήτη</TextUnit>
    <TextUnit id="949" loc="979">νὴ Δία, καὶ μὴ ποίει γ' ἅπερ αἱ</TextUnit>
    <TextUnit id="950" loc="980">μοιχευόμεναι δρῶσι γυναῖκες.</TextUnit>
    <TextUnit id="951" loc="981">καὶ γὰρ ἐκεῖναι παρακλίνασαι</TextUnit>
    <TextUnit id="952" loc="982">τῆς αὐλείας παρακύπτουσιν,</TextUnit>
    <TextUnit id="953" loc="983">κἄν τις προσέχῃ τὸν νοῦν αὐταῖς</TextUnit>
    <TextUnit id="954" loc="984">ἀναχωροῦσιν,</TextUnit>
    <TextUnit id="955" loc="985">κᾆτ' ἢν ἀπίῃ παρακύπτουσιν.</TextUnit>
    <TextUnit id="956" loc="986">τούτων σὺ ποίει μηδὲν ἔθ' ἡμᾶς.</TextUnit>
    <TextUnit id="957" loc="987">μὰ Δί' ἀλλ' ἀπόφηνον ὅλην σαυτὴν</TextUnit>
    <TextUnit id="958" loc="988">γενναιοπρεπῶς τοῖσιν ἐρασταῖς</TextUnit>
    <TextUnit id="959" loc="989">ἡμῖν, οἵ σου τρυχόμεθ' ἤδη</TextUnit>
    <TextUnit id="960" loc="990">τρία καὶ δέκ' ἔτη,</TextUnit>
    <TextUnit id="961" loc="991">λῦσον δὲ μάχας καὶ κορκορυγάς,</TextUnit>
    <TextUnit id="962" loc="992">ἵνα Λυσιμάχην σε καλῶμεν.</TextUnit>
    <TextUnit id="963" loc="993">παῦσον δ' ἡμῶν τὰς ὑπονοίας</TextUnit>
    <TextUnit id="964" loc="994">τὰς περικόμψους,</TextUnit>
    <TextUnit id="965" loc="995">αἷς στωμυλλόμεθ' εἰς ἀλλήλους:</TextUnit>
    <TextUnit id="966" loc="996">μεῖξον δ' ἡμᾶς τοὺς ̔́Ελληνας</TextUnit>
    <TextUnit id="967" loc="997">πάλιν ἐξ ἀρχῆς</TextUnit>
    <TextUnit id="968" loc="998">φιλίας χυλῷ καὶ συγγνώμῃ</TextUnit>
    <TextUnit id="969" loc="999">τινὶ πρᾳοτέρᾳ κέρασον τὸν νοῦν:</TextUnit>
    <TextUnit id="970" loc="1000">καὶ τὴν ἀγορὰν ἡμῖν ἀγαθῶν</TextUnit>
    <TextUnit id="971" loc="1000">ἐμπλησθῆναι, μεγάλων σκορόδων,</TextUnit>
    <TextUnit id="972" loc="1001">σικύων πρῴων, μήλων, ῥοιῶν.</TextUnit>
    <TextUnit id="973" loc="1002">δούλοισι χλανισκιδίων μικρῶν:</TextUnit>
    <TextUnit id="974" loc="1003">κἀκ Βοιωτῶν γε φέροντας ἰδεῖν</TextUnit>
    <TextUnit id="975" loc="1004">χῆνας νήττας φάττας τροχίλους:</TextUnit>
    <TextUnit id="976" loc="1005">καὶ Κωπᾴδων ἐλθεῖν σπυρίδας,</TextUnit>
    <TextUnit id="977" loc="1006">καὶ περὶ ταύτας ἡμᾶς ἁθρόους</TextUnit>
    <TextUnit id="978" loc="1007">ὀψωνοῦντας τυρβάζεσθαι</TextUnit>
    <TextUnit id="979" loc="1008">Μορύχῳ Τελέᾳ Γλαυκέτῃ, ἄλλοις</TextUnit>
    <TextUnit id="980" loc="1009">τένθαις πολλοῖς: κᾆτα Μελάνθιον</TextUnit>
    <TextUnit id="981" loc="1010">ἥκειν ὕστερον ἐς τὴν ἀγοράν,</TextUnit>
    <TextUnit id="982" loc="1011">τὰς δὲ πεπρᾶσθαι, τὸν δ' ὀτοτύζειν,</TextUnit>
    <TextUnit id="983" loc="1012">εἶτα μονῳδεῖν ἐκ Μηδείας,</TextUnit>
    <TextUnit id="984" loc="1013">“ὀλόμαν ὀλόμαν, ἀποχηρωθεὶς</TextUnit>
    <TextUnit id="985" loc="1014">τᾶς ἐν τεύτλοισι λοχευομένας:”</TextUnit>
    <TextUnit id="986" loc="1015">τοὺς δ' ἀνθρώπους ἐπιχαίρειν.</TextUnit>
    <TextUnit id="987" loc="1016">ταῦτ' ὦ πολυτίμητ' εὐχομένοις ἡμῖν δίδου.</TextUnit>
    <TextUnit id="988" loc="1017">λαβὲ τὴν μάχαιραν: εἶθ' ὅπως μαγειρικῶς</TextUnit>
    <TextUnit id="989" loc="1018">σφάξεις τὸν οἶν.   ἀλλ' οὐ θέμις.   τιὴ τί δή;</TextUnit>
    <TextUnit id="990" loc="1019">οὐχ ἥδεται δήπουθεν Εἰρήνη σφαγαῖς,</TextUnit>
    <TextUnit id="991" loc="1020">οὐδ' αἱματοῦται βωμός. ἀλλ' εἴσω φέρων</TextUnit>
    <TextUnit id="992" loc="1021">θύσας τὰ μηρἴ ἐξελὼν δεῦρ' ἔκφερε,</TextUnit>
    <TextUnit id="993" loc="1022">χοὔτω τὸ πρόβατον τῷ χορηγῷ σῴζεται.</TextUnit>
    <TextUnit id="994" loc="1023">σέ τοι θύρασι χρὴ μένοντα τοίνυν</TextUnit>
    <TextUnit id="995" loc="1024">σχίζας δευρὶ τιθέναι ταχέως</TextUnit>
    <TextUnit id="996" loc="1025">τά τε πρόσφορα πάντ' ἐπὶ τούτοις.</TextUnit>
    <TextUnit id="997" loc="1026">οὔκουν δοκῶ σοι μαντικῶς τὸ φρύγανον τίθεσθαι;</TextUnit>
    <TextUnit id="998" loc="1027">πῶς δ' οὐχί; τί γάρ σε πέφευγ'</TextUnit>
    <TextUnit id="999" loc="1028">ὅσα χρὴ σοφὸν ἄνδρα; τί δ' οὐ</TextUnit>
    <TextUnit id="1000" loc="1029">σὺ φρονεῖς ὁπόσα χρεών ἐστιν</TextUnit>
    <TextUnit id="1001" loc="1030">τόν γε σοφῇ δόκιμον</TextUnit>
    <TextUnit id="1002" loc="1031">φρενὶ πορίμῳ τε τόλμῃ;</TextUnit>
    <TextUnit id="1003" loc="1032">ἡ σχίζα γοῦν ἐνημμένη τὸν Στιλβίδην πιέζει,</TextUnit>
    <TextUnit id="1004" loc="1033">καὶ τὴν τράπεζαν οἴσομαι, καὶ παιδὸς οὐ δεήσει.</TextUnit>
    <TextUnit id="1005" loc="1034">τίς οὖν ἂν οὐκ ἐπαινέσειεν</TextUnit>
    <TextUnit id="1006" loc="1035">ἄνδρα τοιοῦτον, ὅστις</TextUnit>
    <TextUnit id="1007" loc="1035">πόλλ' ἀνατλὰς ἔσωσε</TextUnit>
    <TextUnit id="1008" loc="1036">τὴν ἱερὰν πόλιν;</TextUnit>
    <TextUnit id="1009" loc="1037">ὥστ' οὐχὶ μὴ παύσῃ ποτ' ὢν</TextUnit>
    <TextUnit id="1010" loc="1038">ζηλωτὸς ἅπασιν.</TextUnit>
    <TextUnit id="1011" loc="1039">ταυτὶ δέδραται. τίθεσο τὼ μηρὼ λαβών.</TextUnit>
    <TextUnit id="1012" loc="1040">ἐγὼ δ' ἐπὶ σπλάγχν' εἶμι καὶ θυλήματα.</TextUnit>
    <TextUnit id="1013" loc="1041">ἐμοὶ μελήσει ταῦτά γ': ἀλλ' ἥκειν ἐχρῆν.</TextUnit>
    <TextUnit id="1014" loc="1042">ἰδοὺ πάρειμι. μῶν ἐπισχεῖν σοι δοκῶ;</TextUnit>
    <TextUnit id="1015" loc="1043">ὄπτα καλῶς νυν αὐτά: καὶ γὰρ οὑτοσὶ</TextUnit>
    <TextUnit id="1016" loc="1044">προσέρχεται δάφνῃ τις ἐστεφανωμένος.</TextUnit>
    <TextUnit id="1017" loc="1045">τίς ἄρα ποτ' ἐστίν;   ὡς ἀλαζὼν φαίνεται:</TextUnit>
    <TextUnit id="1018" loc="1046">μάντις τίς ἐστιν.   οὐ μὰ Δί' ἀλλ' ̔Ιεροκλέης</TextUnit>
    <TextUnit id="1019" loc="1047">οὗτός γέ πού 'σθ' ὁ χρησμολόγος οὑξ ̓Ωρεοῦ.</TextUnit>
    <TextUnit id="1020" loc="1048">τί ποτ' ἄρα λέξει;   δῆλός ἐσθ' οὗτός γ' ὅτι</TextUnit>
    <TextUnit id="1021" loc="1049">ἐναντιώσεταί τι ταῖς διαλλαγαῖς.</TextUnit>
    <TextUnit id="1022" loc="1050">οὔκ, ἀλλὰ κατὰ τὴν κνῖσαν εἰσελήλυθεν.</TextUnit>
    <TextUnit id="1023" loc="1051">μή νυν ὁρᾶν δοκῶμεν αὐτόν.   εὖ λέγεις.</TextUnit>
    <TextUnit id="1024" loc="1052">τίς ἡ θυσία ποθ' αὑτηὶ καὶ τῷ θεῶν;</TextUnit>
    <TextUnit id="1025" loc="1053">ὀπτα σὺ σιγῇ κἄπαγ' ἀπὸ τῆς ὀσφύος.</TextUnit>
    <TextUnit id="1026" loc="1054">ὅτῳ δὲ θύετ' οὐ φράσεθ';   ἡ κέρκος ποιεῖ</TextUnit>
    <TextUnit id="1027" loc="1055">καλῶς;   καλῶς δῆτ' ὦ πότνι' Εἰρήνη φίλη.</TextUnit>
    <TextUnit id="1028" loc="1056">ἄγε νυν ἀπάρχου κᾆτα δὸς τἀπάργματα.</TextUnit>
    <TextUnit id="1029" loc="1057">ὀπτᾶν ἄμεινον πρῶτον.   ἀλλὰ ταυταγὶ</TextUnit>
    <TextUnit id="1030" loc="1058">ἤδη 'στὶν ὀπτά.   πολλὰ πράττεις, ὅστις εἶ.</TextUnit>
    <TextUnit id="1031" loc="1059">κατάτεμνε. ποῦ τράπεζα; τὴν σπονδὴν φέρε.</TextUnit>
    <TextUnit id="1032" loc="1060">ἡ γλῶττα χωρὶς τέμνεται.   μεμνήμεθα.</TextUnit>
    <TextUnit id="1033" loc="1061">ἀλλ' οἶσθ' ὃ δρᾶσον;   ἢν φράσῃς.   μὴ διαλέγου</TextUnit>
    <TextUnit id="1034" loc="1062">νῷν μηδέν: Εἰρήνῃ γὰρ ἱερὰ θύομεν.</TextUnit>
    <TextUnit id="1035" loc="1063">ὦ μέλεοι θνητοὶ καὶ νήπιοι,   ἐς κεφαλὴν σοί.</TextUnit>
    <TextUnit id="1036" loc="1064">οἵτινες ἀφραδίῃσι θεῶν νόον οὐκ ἀίοντες</TextUnit>
    <TextUnit id="1037" loc="1065">συνθήκας πεποίησθ' ἄνδρες χαροποῖσι πιθήκοις,</TextUnit>
    <TextUnit id="1038" loc="1066">αἰβοιβοῖ.   τί γελᾷς;   ἥσθην χαροποῖσι πιθήκοις.</TextUnit>
    <TextUnit id="1039" loc="1067">καὶ κέπφοι τρήρωνες ἀλωπεκιδεῦσι πέπεισθε,</TextUnit>
    <TextUnit id="1040" loc="1068">ὧν δόλιαι ψυχαί, δόλιαι φρένες.   εἴθε σου εἶναι</TextUnit>
    <TextUnit id="1041" loc="1069">ὤφελεν ὦλαζὼν οὑτωσὶ θερμὸς ὁ πλεύμων.</TextUnit>
    <TextUnit id="1042" loc="1070">εἰ γὰρ μὴ νύμφαι γε θεαὶ Βάκιν ἐξαπάτασκον,</TextUnit>
    <TextUnit id="1043" loc="1071">μηδὲ Βάκις θνητούς, μηδ' αὖ νύμφαι Βάκιν αὐτὸν—</TextUnit>
    <TextUnit id="1044" loc="1072">ἐξώλης ἀπόλοι', εἰ μὴ παύσαιο βακίζων.</TextUnit>
    <TextUnit id="1045" loc="1073">οὔπω θέσφατον ἦν Εἰρήνης δέσμ' ἀναλῦσαι,</TextUnit>
    <TextUnit id="1046" loc="1074">ἀλλὰ τόδε πρότερον—   τοῖσδ' ἁλσί γε παστέα ταυτί.</TextUnit>
    <TextUnit id="1047" loc="1075">οὐ γάρ πω τοῦτ' ἐστὶ φίλον μακάρεσσι θεοῖσιν,</TextUnit>
    <TextUnit id="1048" loc="1076">φυλόπιδος λῆξαι, πρίν κεν λύκος οἶν ὑμεναιοῖ.</TextUnit>
    <TextUnit id="1049" loc="1077">καὶ πῶς ὦ κατάρατε λύκος ποτ' ἂν οἶν ὑμεναιοῖ;</TextUnit>
    <TextUnit id="1050" loc="1078">ὡς ἡ σφονδύλη φεύγουσα πονηρότατον βδεῖ,</TextUnit>
    <TextUnit id="1051" loc="1079">†χἠ κώδων† ἀκαλανθὶς ἐπειγομένη τυφλὰ τίκτει,</TextUnit>
    <TextUnit id="1052" loc="1080">τουτάκις οὔπω χρῆν τὴν εἰρήνην πεποιῆσθαι.</TextUnit>
    <TextUnit id="1053" loc="1080">ἀλλὰ τί χρῆν ἡμᾶς; οὐ παύσασθαι πολεμοῦντας,</TextUnit>
    <TextUnit id="1054" loc="1081">ἢ διακαυνιάσαι πότεροι κλαυσούμεθα μεῖζον,</TextUnit>
    <TextUnit id="1055" loc="1082">ἐξὸν σπεισαμένοις κοινῇ τῆς ̔Ελλάδος ἄρχειν;</TextUnit>
    <TextUnit id="1056" loc="1083">οὔποτε ποιήσεις τὸν καρκίνον ὀρθὰ βαδίζειν.</TextUnit>
    <TextUnit id="1057" loc="1084">οὔποτε δειπνήσεις ἔτι τοῦ λοιποῦ ν' πρυτανείῳ,</TextUnit>
    <TextUnit id="1058" loc="1085">οὐδ' ἐπὶ τῷ πραχθέντι ποιήσεις ὕστερον οὐδέν.</TextUnit>
    <TextUnit id="1059" loc="1086">οὐδέποτ' ἂν θείης λεῖον τὸν τραχὺν ἐχῖνον.</TextUnit>
    <TextUnit id="1060" loc="1087">ἆρα φενακίζων ποτ' ̓Αθηναίους ἔτι παύσει;</TextUnit>
    <TextUnit id="1061" loc="1088">ποῖον γὰρ κατὰ χρησμὸν ἐκαύσατε μῆρα θεοῖσιν;</TextUnit>
    <TextUnit id="1062" loc="1089">ὅνπερ κάλλιστον δήπου πεποίηκεν ̔́Ομηρος:</TextUnit>
    <TextUnit id="1063" loc="1090">“ὣς οἱ μὲν νέφος ἐχθρὸν ἀπωσάμενοι πολέμοιο</TextUnit>
    <TextUnit id="1064" loc="1091">Εἰρήνην εἵλοντο καὶ ἱδρύσανθ' ἱερείῳ.</TextUnit>
    <TextUnit id="1065" loc="1092">αὐτὰρ ἐπεὶ κατὰ μῆρ' ἐκάη καὶ σπλάγχν' ἐπάσαντο,</TextUnit>
    <TextUnit id="1066" loc="1093">ἔσπενδον δεπάεσσιν: ἐγὼ δ' ὁδὸν ἡγεμόνευον:”</TextUnit>
    <TextUnit id="1067" loc="1094">χρησμολόγῳ δ' οὐδεὶς ἐδίδου κώθωνα φαεινόν.</TextUnit>
    <TextUnit id="1068" loc="1095">οὐ μετέχω τούτων: οὐ γὰρ ταῦτ' εἶπε Σίβυλλα.</TextUnit>
    <TextUnit id="1069" loc="1096">ἀλλ' ὁ σοφός τοι νὴ Δί' ̔́Ομηρος δεξιὸν εἶπεν:</TextUnit>
    <TextUnit id="1070" loc="1097">“ἀφρήτωρ ἀθέμιστος ἀνέστιός ἐστιν ἐκεῖνος,</TextUnit>
    <TextUnit id="1071" loc="1098">ὃς πολέμου ἔραται ἐπιδημίου ὀκρυόεντος.”</TextUnit>
    <TextUnit id="1072" loc="1099">φράζεο δὴ μή πώς σε δόλῳ φρένας ἐξαπατήσας</TextUnit>
    <TextUnit id="1073" loc="1100">ἰκτῖνος μάρψῃ.   τουτὶ μέντοι σὺ φυλάττου,</TextUnit>
    <TextUnit id="1074" loc="1101">ὡς οὗτος φοβερὸς τοῖς σπλάγχνοις ἐστὶν ὁ χρησμός.</TextUnit>
    <TextUnit id="1075" loc="1102">ἔγχει δὴ σπονδὴν καὶ τῶν σπλάγχνων φέρε δευρί.</TextUnit>
    <TextUnit id="1076" loc="1103">ἀλλ' εἰ ταῦτα δοκεῖ, κἀγὼ 'μαυτῷ βαλανεύσω.</TextUnit>
    <TextUnit id="1077" loc="1104">σπονδὴ σπονδή.</TextUnit>
    <TextUnit id="1078" loc="1105">ἔγχει δὴ κἀμοὶ καὶ σπλάγχνων μοῖραν ὄρεξον.</TextUnit>
    <TextUnit id="1079" loc="1106">ἀλλ' οὔπω τοῦτ' ἐστὶ φίλον μακάρεσσι θεοῖσιν:</TextUnit>
    <TextUnit id="1080" loc="1107">ἀλλὰ τόδε πρότερον, σπένδειν ἡμᾶς, σὲ δ' ἀπελθεῖν.</TextUnit>
    <TextUnit id="1081" loc="1108">ὦ πότνι' Εἰρήνη παράμεινον τὸν βίον ἡμῖν.</TextUnit>
    <TextUnit id="1082" loc="1109">πρόσφερε τὴν γλῶτταν.   σὺ δὲ τὴν σαυτοῦ γ' ἀπένεγκε.</TextUnit>
    <TextUnit id="1083" loc="1110">σπονδή.   καὶ ταυτὶ μετὰ τῆς σπονδῆς λαβὲ θᾶττον.</TextUnit>
    <TextUnit id="1084" loc="1111">οὐδεὶς προσδώσει τῶν σπλάγχνων;   οὐ γὰρ οἷόν τε</TextUnit>
    <TextUnit id="1085" loc="1112">ἡμῖν προσδιδόναι, πρίν κεν λύκος οἶν ὑμεναιοῖ.</TextUnit>
    <TextUnit id="1086" loc="1113">ναὶ πρὸς τῶν γονάτων.   ἄλλως ὦ τᾶν ἱκετεύεις:</TextUnit>
    <TextUnit id="1087" loc="1114">οὐ γὰρ ποιήσεις λεῖον τὸν τραχὺν ἐχῖνον.</TextUnit>
    <TextUnit id="1088" loc="1115">ἄγε δὴ θεαταὶ δεῦρο συσπλαγχνεύετε</TextUnit>
    <TextUnit id="1089" loc="1116">μετὰ νῷν.   τί δὴ 'γώ;   τὴν Σίβυλλαν ἔσθιε.</TextUnit>
    <TextUnit id="1090" loc="1117">οὔτοι μὰ τὴν γῆν ταῦτα κατέδεσθον μόνω,</TextUnit>
    <TextUnit id="1091" loc="1118">ἀλλ' ἁρπάσομαι σφῷν αὐτά: κεῖται δ' ἐν μέσῳ.</TextUnit>
    <TextUnit id="1092" loc="1119">ὦ παῖε τὸν Βάκιν.   μαρτύρομαι.</TextUnit>
    <TextUnit id="1093" loc="1120">κἄγωγ' ὅτι τένθης εἶ σὺ κἀλαζὼν ἀνήρ.</TextUnit>
    <TextUnit id="1094" loc="1121">παἶ αὐτὸν ἐπέχων τῷ ξύλῳ τὸν ἀλαζόνα.</TextUnit>
    <TextUnit id="1095" loc="1122">σὺ μὲν οὖν: ἐγὼ δὲ τουτονὶ τῶν κῳδίων,</TextUnit>
    <TextUnit id="1096" loc="1123">ἁλάμβαν' αὐτὸς ἐξαπατῶν, ἐκβολβιῶ.</TextUnit>
    <TextUnit id="1097" loc="1124">οὐ καταβαλεῖς τὰ κῴδι' ὦ θυηπόλε;</TextUnit>
    <TextUnit id="1098" loc="1125">ἤκουσας; ὁ κόραξ οἷος ἦλθ' ἐξ ̓Ωρεοῦ.</TextUnit>
    <TextUnit id="1099" loc="1126">οὐκ ἀποπετήσει θᾶττον εἰς ̓Ελύμνιον;</TextUnit>
    <TextUnit id="1100" loc="1127">ἥδομαί γ' ἥδομαι</TextUnit>
    <TextUnit id="1101" loc="1128">κράνους ἀπηλλαγμένος</TextUnit>
    <TextUnit id="1102" loc="1129">τυροῦ τε καὶ κρομμύων.</TextUnit>
    <TextUnit id="1103" loc="1130">οὐ γὰρ φιληδῶ μάχαις,</TextUnit>
    <TextUnit id="1104" loc="1131">ἀλλὰ πρὸς πῦρ διέλκων</TextUnit>
    <TextUnit id="1105" loc="1132">μετ' ἀνδρῶν ἑταίρων φίλων,</TextUnit>
    <TextUnit id="1106" loc="1133">ἐκκέας τῶν ξύλων ἅττ' ἂν ᾖ</TextUnit>
    <TextUnit id="1107" loc="1134">δανότατα τοῦ θέρους</TextUnit>
    <TextUnit id="1108" loc="1135">†ἐκπεπρισμένα†,</TextUnit>
    <TextUnit id="1109" loc="1136">κἀνθρακίζων τοὐρεβίνθου</TextUnit>
    <TextUnit id="1110" loc="1137">τήν τε φηγὸν ἐμπυρεύων,</TextUnit>
    <TextUnit id="1111" loc="1138">χἄμα τὴν Θρᾷτταν κυνῶν</TextUnit>
    <TextUnit id="1112" loc="1139">τῆς γυναικὸς λουμένης.</TextUnit>
    <TextUnit id="1113" loc="1140">οὐ γὰρ ἔσθ' ἥδιον ἢ τυχεῖν μὲν ἤδη 'σπαρμένα,</TextUnit>
    <TextUnit id="1114" loc="1141">τὸν θεὸν δ' ἐπιψακάζειν, καὶ τιν' εἰπεῖν γείτονα,</TextUnit>
    <TextUnit id="1115" loc="1142">εἰπέ μοι τί τηνικαῦτα δρῶμεν ὦ Κωμαρχίδη;</TextUnit>
    <TextUnit id="1116" loc="1143">ἐμπιεῖν ἔμοιγ' ἀρέσκει τοῦ θεοῦ δρῶντος καλῶς.</TextUnit>
    <TextUnit id="1117" loc="1144">ἀλλ' ἄφευε τῶν φασήλων ὦ γύναι τρεῖς χοίνικας,</TextUnit>
    <TextUnit id="1118" loc="1145">τῶν τε πυρῶν μεῖξον αὐτοῖς, τῶν τε σύκων ἔξελε,</TextUnit>
    <TextUnit id="1119" loc="1146">τόν τε Μανῆν ἡ Σύρα βωστρησάτω κ' τοῦ χωρίου.</TextUnit>
    <TextUnit id="1120" loc="1147">οὐ γὰρ οἷόν τ' ἐστὶ πάντως οἰναρίζειν τήμερον</TextUnit>
    <TextUnit id="1121" loc="1148">οὐδὲ τυντλάζειν, ἐπειδὴ παρδακὸν τὸ χωρίον.</TextUnit>
    <TextUnit id="1122" loc="1149">κἀξ ἐμοῦ δ' ἐνεγκάτω τις τὴν κίχλην καὶ τὼ σπίνω:</TextUnit>
    <TextUnit id="1123" loc="1150">ἦν δὲ καὶ πυός τις ἔνδον καὶ λαγῷα τέτταρα,</TextUnit>
    <TextUnit id="1124" loc="1151">εἴ τι μὴ 'ξήνεγκεν αὐτῶν ἡ γαλῆ τῆς ἑσπέρας:</TextUnit>
    <TextUnit id="1125" loc="1152">ἐψόφει γοῦν ἔνδον οὐκ οἶδ' ἅττα κἀκυδοιδόπα:</TextUnit>
    <TextUnit id="1126" loc="1153">ὧν ἔνεγκ' ὦ παῖ τρἴ ἡμῖν, ἓν δὲ δοῦναι τῷ πατρί:</TextUnit>
    <TextUnit id="1127" loc="1154">μυρρίνας τ' αἴτησον ἐξ Αἰσχινάδου τῶν καρπίμων:</TextUnit>
    <TextUnit id="1128" loc="1155">χἄμα τῆς αὐτῆς ὁδοῦ Χαρινάδην τις βωσάτω,</TextUnit>
    <TextUnit id="1129" loc="1156">ὡς ἂν ἐμπίῃ μεθ' ἡμῶν,</TextUnit>
    <TextUnit id="1130" loc="1157">εὖ ποιοῦντος κὠφελοῦντος</TextUnit>
    <TextUnit id="1131" loc="1158">τοῦ φεοῦ τἀρώματα.</TextUnit>
    <TextUnit id="1132" loc="1159">ἡνίκ' ἂν δ' ἀχέτας</TextUnit>
    <TextUnit id="1133" loc="1160">ᾄδῃ τὸν ἡδὺν νόμον,</TextUnit>
    <TextUnit id="1134" loc="1161">διασκοπῶν ἥδομαι</TextUnit>
    <TextUnit id="1135" loc="1162">τὰς Λημυνίας ἀμπέλους,</TextUnit>
    <TextUnit id="1136" loc="1163">εἰ πεπαίνουσιν ἤ-</TextUnit>
    <TextUnit id="1137" loc="1164">δη （τὸ γὰρ φῖτυ πρῷον φύσει）,</TextUnit>
    <TextUnit id="1138" loc="1165">τόν τε φήληχ' ὁρῶν οἰδάνοντ':</TextUnit>
    <TextUnit id="1139" loc="1166">εἶθ' ὁπόταν ᾖ πέπων,</TextUnit>
    <TextUnit id="1140" loc="1167">ἐσθίω κἀπέχω</TextUnit>
    <TextUnit id="1141" loc="1168">χἄμα φήμ', “ὧραι φίλαι:” καὶ</TextUnit>
    <TextUnit id="1142" loc="1169">τοῦ θύμου τρίβων κυκῶμαι:</TextUnit>
    <TextUnit id="1143" loc="1170">κᾆτα γίγνομαι παχὺς</TextUnit>
    <TextUnit id="1144" loc="1171">τηνικαῦτα τοῦ θέρους</TextUnit>
    <TextUnit id="1145" loc="1172">μᾶλλον ἢ θεοῖσιν ἐχθρὸν ταξίαρχον προσβλέπων</TextUnit>
    <TextUnit id="1146" loc="1173">τρεῖς λόφους ἔχοντα καὶ φοινικίδ' ὀξεῖαν πάνυ,</TextUnit>
    <TextUnit id="1147" loc="1174">ἣν ἐκεῖνός φησιν εἶναι βάμμα Σαρδιανικόν:</TextUnit>
    <TextUnit id="1148" loc="1175">ἢν δέ που δέῃ μάχεσθ' ἔχοντα τὴν φοινικίδα,</TextUnit>
    <TextUnit id="1149" loc="1176">τηνικαῦτ' αὐτὸς βέβαπται βάμμα Κυζικηνικόν:</TextUnit>
    <TextUnit id="1150" loc="1177">κᾆτα φεύγει πρῶτος ὥσπερ ξουθὸς ἱππαλεκτρυὼν</TextUnit>
    <TextUnit id="1151" loc="1178">τοὺς λόφους σείων: ἐγὼ δ' ἕστηκα †λινοπτώμενος.†</TextUnit>
    <TextUnit id="1152" loc="1179">ἡνίκ' ἂν δ' οἴκοι γένωνται, δρῶσιν οὐκ ἀνασχετά,</TextUnit>
    <TextUnit id="1153" loc="1180">τοὺς μὲν ἐγγράφοντες ἡμῶν τοὺς δ' ἄνω τε καὶ κάτω</TextUnit>
    <TextUnit id="1154" loc="1181">ἐξαλείφοντες δὶς ἢ τρίς. αὔριον δ' ἔσθ' ἡ 'ξοδος:</TextUnit>
    <TextUnit id="1155" loc="1182">τῷ δὲ σιτί' οὐκ ἐώνητ': οὐ γὰρ ᾔδειν ἐξιών:</TextUnit>
    <TextUnit id="1156" loc="1183">εἶτα προστὰς πρὸς τὸν ἀνδριάντα τὸν Πανδίονος</TextUnit>
    <TextUnit id="1157" loc="1184">εἶδεν αὑτόν, κἀπορῶν θεῖ τῷ κακῷ βλέπων ὀπόν.</TextUnit>
    <TextUnit id="1158" loc="1185">ταῦτα δ' ἡμᾶς τοὺς ἀγροίκους δρῶσι, τοὺς δ' ἐξ ἄστεως</TextUnit>
    <TextUnit id="1159" loc="1186">ἧττον, οἱ θεοῖσιν οὗτοι κἀνδράσιν ῥιψάσπιδες.</TextUnit>
    <TextUnit id="1160" loc="1187">ὧν ἔτ' εὐθύνας ἐμοὶ δώσουσιν, ἢν θεὸς θέλῃ.</TextUnit>
    <TextUnit id="1161" loc="1188">πολλὰ γὰρ δή μ' ἠδίκησαν,</TextUnit>
    <TextUnit id="1162" loc="1189">ὄντες οἴκοι μὲν λέοντες</TextUnit>
    <TextUnit id="1163" loc="1190">ἐν μάχῃ δ' ἀλώπεκες.</TextUnit>
    <TextUnit id="1164" loc="1191">ἰοὺ ἰού.</TextUnit>
    <TextUnit id="1165" loc="1192">ὅσον τὸ χρῆμ' ἐπὶ δεῖπνον ἦλθ' ἐς τοὺς γάμους.</TextUnit>
    <TextUnit id="1166" loc="1193">ἔχ' ἀποκάθαιρε τὰς τραπέζας ταυτῃί:</TextUnit>
    <TextUnit id="1167" loc="1194">πάντως γὰρ οὐδὲν ὄφελός ἐστ' αὐτῆς ἔτι.</TextUnit>
    <TextUnit id="1168" loc="1195">ἔπειτ' ἐπιφόρει τοὺς ἀμύλους καὶ τὰς κίχλας</TextUnit>
    <TextUnit id="1169" loc="1196">καὶ τῶν λαγῴων πολλὰ καὶ τοὺς κολλάβους.</TextUnit>
    <TextUnit id="1170" loc="1197">ποῦ ποῦ Τρυγαῖός ἐστιν;   ἀναβράττω κίχλας.</TextUnit>
    <TextUnit id="1171" loc="1198">ὦ φίλτατ' ὦ Τρυγαἶ ὅς' ἡμᾶς τἀγαθὰ</TextUnit>
    <TextUnit id="1172" loc="1199">δέδρακας εἰρήνην ποιήσας: ὡς πρὸ τοῦ</TextUnit>
    <TextUnit id="1173" loc="1200">οὐδεὶς ἐπρίατ' ἂν δρέπανον οὐδὲ κολλύβου,</TextUnit>
    <TextUnit id="1174" loc="1201">νυνὶ δὲ πεντήκοντα δραχμῶν ἐμπολῶ:</TextUnit>
    <TextUnit id="1175" loc="1202">ὁδὶ δὲ τριδράχμους τοὺς κάδους ἐς τοὺς ἀγρούς.</TextUnit>
    <TextUnit id="1176" loc="1203">ἀλλ' ὦ Τρυγαῖε τῶν δρεπάνων τε λάμβανε</TextUnit>
    <TextUnit id="1177" loc="1204">καὶ τῶνδ' ὅ τι βούλει προῖκα: καὶ ταυτὶ δέχου:</TextUnit>
    <TextUnit id="1178" loc="1205">ἀφ' ὧν γὰρ ἀπεδόμεσθα κἀκερδήναμεν</TextUnit>
    <TextUnit id="1179" loc="1206">τὰ δῶρα ταυτί σοι φέρομεν ἐς τοὺς γάμους.</TextUnit>
    <TextUnit id="1180" loc="1207">ἴθι νυν καταθέμενοι παρ' ἐμοὶ ταῦτ' εἴσιτε</TextUnit>
    <TextUnit id="1181" loc="1208">ἐπὶ δεῖπνον ὡς τάχιστα: καὶ γὰρ οὑτοσὶ</TextUnit>
    <TextUnit id="1182" loc="1209">ὅπλων κάπηλος ἀχθόμενος προσέρχεται.</TextUnit>
    <TextUnit id="1183" loc="1210">οἴμ' ὡς προθέλυμνόν μ' ὦ Τρυγαἶ ἀπώλεσας.</TextUnit>
    <TextUnit id="1184" loc="1211">τί δ' ἔστιν ὦ κακόδαιμον; οὔτι που λοφᾷς;</TextUnit>
    <TextUnit id="1185" loc="1212">ἀπώλεσάς μου τὴν τέχνην καὶ τὸν βίον,</TextUnit>
    <TextUnit id="1186" loc="1213">καὶ τουτουὶ καὶ τοῦ δορυξοῦ 'κεινονί.</TextUnit>
    <TextUnit id="1187" loc="1214">τί δῆτα τουτοινὶ καταθῶ σοι τοῖν λόφοιν;</TextUnit>
    <TextUnit id="1188" loc="1215">αὐτὸς σὺ τί δίδως;   ὅ τι δίδωμ'; αἰσχύνομαι.</TextUnit>
    <TextUnit id="1189" loc="1216">ὅμως δ' ὅτι τὸ σφήκωμ' ἔχει πόνον πολύν,</TextUnit>
    <TextUnit id="1190" loc="1217">δοίην ἂν αὐτοῖν ἰσχάδων τρεῖς χοίνικας.</TextUnit>
    <TextUnit id="1191" loc="1218">ἵν' ἀποκαθαίρω τὴν τράπεζαν τουτῳί.</TextUnit>
    <TextUnit id="1192" loc="1219">ἔνεγκε τοίνυν εἰσιὼν τὰς ἰσχάδας:</TextUnit>
    <TextUnit id="1193" loc="1220">κρεῖττον γὰρ ὦ τᾶν ἐστιν ἢ μηδὲν λαβεῖν.</TextUnit>
    <TextUnit id="1194" loc="1221">ἀπόφερ' ἀπόφερ' ἐς κόρακας ἀπὸ τῆς οἰκίας.</TextUnit>
    <TextUnit id="1195" loc="1222">τριχορρυεῖτον, οὐδέν ἐστον τὼ λόφω.</TextUnit>
    <TextUnit id="1196" loc="1223">οὐκ ἂν πριαίμην οὐδ' ἂν ἰσχάδος μιᾶς.</TextUnit>
    <TextUnit id="1197" loc="1224">τί δαὶ δεκάμνῳ τῷδε θώρηκος κύτει</TextUnit>
    <TextUnit id="1198" loc="1225">ἐνημμένῳ κάλλιστα χρήσομαι τάλας;</TextUnit>
    <TextUnit id="1199" loc="1226">οὗτος μὲν οὐ μή σοι ποιήσει ζημίαν.</TextUnit>
    <TextUnit id="1200" loc="1227">ἀλλ' αἶρέ μοι τοῦτόν γε τῆς ἰσωνίας:</TextUnit>
    <TextUnit id="1201" loc="1228">ἐναποπατεῖν γάρ ἐστ' ἐπιτήδειος πάνυ—</TextUnit>
    <TextUnit id="1202" loc="1229">παῦσαί μ' ὑβρίζων τοῖς ἐμοῖσι χρήμασιν.</TextUnit>
    <TextUnit id="1203" loc="1230">ὡδὶ παραθέντι τρεῖς λίθους. οὐ δεξιῶς;</TextUnit>
    <TextUnit id="1204" loc="1231">ποίᾳ δ' ἀποψήσει ποτ' ὦμαθέστατε;</TextUnit>
    <TextUnit id="1205" loc="1232">τῃδὶ διεὶς τὴν χεῖρα διὰ τῆς θαλαμιᾶς</TextUnit>
    <TextUnit id="1206" loc="1233">καὶ τῇδ'.   ἅμ' ἀμφοῖν δῆτ';   ἔγωγε νὴ Δία,</TextUnit>
    <TextUnit id="1207" loc="1234">ἵνα μή γ' ἁλῶ τρύπημα κλέπτων τῆς νεώς.</TextUnit>
    <TextUnit id="1208" loc="1235">ἔπειτ' ἐπὶ δεκάμνῳ χεσεῖ καθήμενος;</TextUnit>
    <TextUnit id="1209" loc="1236">ἔγωγε νὴ Δί' ὦπίτριπτ'. οἴει γὰρ ἂν</TextUnit>
    <TextUnit id="1210" loc="1237">τὸν πρωκτὸν ἀποδόσθαι με χιλιῶν δραχμῶν;</TextUnit>
    <TextUnit id="1211" loc="1238">ἴθι δὴ 'ξένεγκε τἀργύριον.   ἀλλ' ὦγαθὲ</TextUnit>
    <TextUnit id="1212" loc="1239">θλίβει τὸν ὄρρον. ἀπόφερ', οὐκ ὠνήσομαι.</TextUnit>
    <TextUnit id="1213" loc="1240">τί δ' ἆρα τῇ σάλπιγγι τῇδε χρήσομαι,</TextUnit>
    <TextUnit id="1214" loc="1241">ἣν ἐπριάμην δραχμῶν ποθ' ἑξήκοντ' ἐγώ;</TextUnit>
    <TextUnit id="1215" loc="1242">μόλυβδον ἐς τουτὶ τὸ κοῖλον ἐγχέας</TextUnit>
    <TextUnit id="1216" loc="1243">ἔπειτ' ἄνωθεν ῥάβδον ἐνθεὶς ὑπόμακρον,</TextUnit>
    <TextUnit id="1217" loc="1244">γενήσεταί σοι τῶν κατακτῶν κοττάβων.</TextUnit>
    <TextUnit id="1218" loc="1245">οἴμοι καταγελᾷς.   ἀλλ' ἕτερον παραινέσω.</TextUnit>
    <TextUnit id="1219" loc="1246">τὸν μὲν μόλυβδον, ὥσπερ εἶπον, ἔγχεον,</TextUnit>
    <TextUnit id="1220" loc="1247">ἐντευθενὶ δὲ σπαρτίοις ἠρτημένην</TextUnit>
    <TextUnit id="1221" loc="1248">πλάστιγγα πρόσθες, καὐτό σοι γενήσεται</TextUnit>
    <TextUnit id="1222" loc="1249">τὰ σῦκ' ἐν ἀγρῷ τοῖς οἰκέταισιν ἱστάναι.</TextUnit>
    <TextUnit id="1223" loc="1250">ὦ δυσκάθαρτε δαῖμον ὥς μ' ἀπώλεσας,</TextUnit>
    <TextUnit id="1224" loc="1251">ὅτ' ἀντέδωκά γ' ἀντὶ τῶνδε μνᾶν ποτέ:</TextUnit>
    <TextUnit id="1225" loc="1252">καὶ νῦν τί δράσω; τίς γὰρ αὔτ' ὠνήσεται;</TextUnit>
    <TextUnit id="1226" loc="1253">πώλει βαδίζων αὐτὰ τοῖς Αἰγυπτίοις:</TextUnit>
    <TextUnit id="1227" loc="1254">ἔστιν γὰρ ἐπιτήδεια συρμαίαν μετρεῖν.</TextUnit>
    <TextUnit id="1228" loc="1255">οἴμ' ὦ κρανοποί' ὡς ἀθλίως πεπράγαμεν.</TextUnit>
    <TextUnit id="1229" loc="1256">οὗτος μὲν οὐ πέπονθεν οὐδέν.   ἀλλὰ τί</TextUnit>
    <TextUnit id="1230" loc="1257">ἔτ' ἐστὶ τοῖσι κράνεσιν ὅ τι τις χρήσεται;</TextUnit>
    <TextUnit id="1231" loc="1258">ἐὰν τοιαυτασὶ μάθῃ λαβὰς ποιεῖν,</TextUnit>
    <TextUnit id="1232" loc="1259">ἄμεινον ἢ νῦν αὔτ' ἀποδώσεται πολύ.</TextUnit>
    <TextUnit id="1233" loc="1260">ἀπίωμεν ὦ δορυξέ.   μηδαμῶς γ', ἐπεὶ</TextUnit>
    <TextUnit id="1234" loc="1261">τούτῳ γ' ἐγὼ τὰ δόρατα ταῦτ' ὠνήσομαι.</TextUnit>
    <TextUnit id="1235" loc="1262">πόσον δίδως δῆτ';   εἰ διαπρισθεῖεν δίχα,</TextUnit>
    <TextUnit id="1236" loc="1263">λάβοιμ' ἂν αὔτ' ἐς χάρακας ἑκατὸν τῆς δραχμῆς.</TextUnit>
    <TextUnit id="1237" loc="1264">ὑβριζόμεθα. χωρῶμεν ὦ τᾶν ἐκποδών.</TextUnit>
    <TextUnit id="1238" loc="1265">νὴ τὸν Δί', ὡς τὰ παιδί' ἤδη 'ξέρχεται</TextUnit>
    <TextUnit id="1239" loc="1266">οὐρησόμενα τὰ τῶν ἐπικλήτων δεῦρ', ἵνα</TextUnit>
    <TextUnit id="1240" loc="1267">ἅττ' ᾄσεται προαναβάληταί μοι δοκεῖ.</TextUnit>
    <TextUnit id="1241" loc="1268">ἀλλ' ὅ τι περ ᾄδειν ἐπινοεῖς ὦ παιδίον,</TextUnit>
    <TextUnit id="1242" loc="1269">αὐτοῦ παρ' ἐμὲ στὰν πρότερον ἀναβαλοῦ 'νθαδί.</TextUnit>
    <TextUnit id="1243" loc="1270">νῦν αὖθ' ὁπλοτέρων ἀνδρῶν ἀρχώμεθα—   παῦσαι</TextUnit>
    <TextUnit id="1244" loc="1271">ὁπλοτέρους ᾆδον, καὶ ταῦτ ὦ τρισκακόδαιμον</TextUnit>
    <TextUnit id="1245" loc="1272">εἰρήνης οὔσης: ἀμαθές γ' εἶ καὶ κατάρατον.</TextUnit>
    <TextUnit id="1246" loc="1273">οἱ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,</TextUnit>
    <TextUnit id="1247" loc="1274">σύν ῥ' ἔβαλον ῥινούς τε καὶ ἀσπίδας ὀμφαλοέσσας.</TextUnit>
    <TextUnit id="1248" loc="1275">ἀσπίδας; οὐ παύσει μεμνημένος ἀσπίδος ἡμῖν;</TextUnit>
    <TextUnit id="1249" loc="1276">ἔνθα δ' ἅμ' οἰμωγή τε καὶ εὐχωλὴ πέλεν ἀνδρῶν.</TextUnit>
    <TextUnit id="1250" loc="1277">ἀνδρῶν οἰμωγή; κλαύσει νὴ τὸν Διόνυσον</TextUnit>
    <TextUnit id="1251" loc="1278">οἰμωγὰς ᾄδων, καὶ ταύτας ὀμφαλοέσσας.</TextUnit>
    <TextUnit id="1252" loc="1279">ἀλλὰ τί δῆτ' ᾄδω; σὺ γὰρ εἰπέ μοι οἷστισι χαίρεις.</TextUnit>
    <TextUnit id="1253" loc="1280">ὣς οἱ μὲν δαίνυντο βοῶν κρέα, καὶ τὰ τοιαυτί:</TextUnit>
    <TextUnit id="1254" loc="1281">ἄριστον προτίθεντο καὶ ἅτθ' ἥδιστα πάσασθαι.</TextUnit>
    <TextUnit id="1255" loc="1282">ὣς οἱ μὲν δαίνυντο βοῶν κρέα, καὐχένας ἵππων</TextUnit>
    <TextUnit id="1256" loc="1283">ἔκλυον ἱδρώοντας, ἐπεὶ πολέμου ἐκόρεσθεν.</TextUnit>
    <TextUnit id="1257" loc="1284">εἶεν; ἐκόρεσθεν τοῦ πολέμου κᾆτ' ἤσθιον.</TextUnit>
    <TextUnit id="1258" loc="1285">ταῦτ' ᾆδε, ταῦθ', ὡς ἤσθιον κεκορημένοι.</TextUnit>
    <TextUnit id="1259" loc="1286">θωρήσσοντ' ἄρ' ὄτειτα πεπαυμένοι—   ἄσμενοι, οἶμαι.</TextUnit>
    <TextUnit id="1260" loc="1287">πύργων δ' ἐξεχέοντο, βοὴ δ' ἄσβεστος ὀρώρει.</TextUnit>
    <TextUnit id="1261" loc="1288">κάκιστ' ἀπόλοιο παιδάριον αὐταῖς μάχαις:</TextUnit>
    <TextUnit id="1262" loc="1289">οὐδὲν γὰρ ᾄδεις πλὴν πολέμους. τοῦ καί ποτ' εἶ;</TextUnit>
    <TextUnit id="1263" loc="1290">ἐγώ;   σὺ μέντοι νὴ Δί'.   υἱὸς Λαμάχου.</TextUnit>
    <TextUnit id="1264" loc="1291">αἰβοῖ:</TextUnit>
    <TextUnit id="1265" loc="1292">ἦ γὰρ ἐγὼ θαύμαζον ἀκούων, εἰ σὺ μὴ εἴης</TextUnit>
    <TextUnit id="1266" loc="1293">ἀνδρὸς βουλομάχου καὶ κλαυσιμάχου τινὸς υἱός.</TextUnit>
    <TextUnit id="1267" loc="1294">ἄπερρε καὶ τοῖς λογχοφόροισιν ᾆδ' ἰών.</TextUnit>
    <TextUnit id="1268" loc="1295">ποῦ μοι τὸ τοῦ Κλεωνύμου 'στὶ παιδίον;</TextUnit>
    <TextUnit id="1269" loc="1296">ᾆσον πρὶν εἰσιέναι τι: σὺ γὰρ εὖ οἶδ' ὅτι</TextUnit>
    <TextUnit id="1270" loc="1297">οὐ πράγματ' ᾄσει: σώφρονος γὰρ εἶ πατρός.</TextUnit>
    <TextUnit id="1271" loc="1298">ἀσπίδι μὲν Σαί̈ων τις ἀγάλλεται, ἣν παρὰ θάμνῳ</TextUnit>
    <TextUnit id="1272" loc="1299">ἔντος ἀμώμητον κάλλιπον οὐκ ἐθέλων.</TextUnit>
    <TextUnit id="1273" loc="1300">εἰπέ μοι ὦ πόσθων, ἐς τὸν σαυτοῦ πατέρ' ᾄδεις;</TextUnit>
    <TextUnit id="1274" loc="1301">ψυχὴν δ' ἐξεσάωσα—   κατῄσχυνας δὲ τοκῆας.</TextUnit>
    <TextUnit id="1275" loc="1302">ἀλλ' εἰσίωμεν. εὖ γὰρ οἶδ' ἐγὼ σαφῶς</TextUnit>
    <TextUnit id="1276" loc="1303">ὅτι ταῦθ' ὅς' ᾖσας ἄρτι περὶ τῆς ἀσπίδος</TextUnit>
    <TextUnit id="1277" loc="1304">οὐ μὴ 'πιλάθῃ ποτ' ὢν ἐκείνου τοῦ πατρός.</TextUnit>
    <TextUnit id="1278" loc="1305">ὑμῶν τὸ λοιπὸν ἔργον ἤδη 'νταῦθα τῶν μενόντων</TextUnit>
    <TextUnit id="1279" loc="1306">φλᾶν ταῦτα πάντα καὶ σποδεῖν, καὶ μὴ κενὰς παρέλκειν.</TextUnit>
    <TextUnit id="1280" loc="1307">ἀλλ' ἀνδρικῶς ἐμβάλλετε</TextUnit>
    <TextUnit id="1281" loc="1308">καὶ σμώχετ' ἀμφοῖν τοῖν γνάθοιν: οὐδὲν γὰρ ὦ πόνηροι</TextUnit>
    <TextUnit id="1282" loc="1310">λευκῶν ὀδόντων ἔργον ἐστ', ἢν μή τι καὶ μασῶνται.</TextUnit>
    <TextUnit id="1283" loc="1311">ἡμῖν μελήσει ταῦτά γ': εὖ ποιεῖς δὲ καὶ σὺ φράζων.</TextUnit>
    <TextUnit id="1284" loc="1312">ἀλλ' ὦ πρὸ τοῦ πεινῶντες ἐμβάλλεσθε τῶν λαγῴων:</TextUnit>
    <TextUnit id="1285" loc="1313">ὡς οὐχὶ πᾶσαν ἡμέραν</TextUnit>
    <TextUnit id="1286" loc="1314">πλακοῦσιν ἔστιν ἐντυχεῖν πλανωμένοις ἐρήμοις.</TextUnit>
    <TextUnit id="1287" loc="1315">πρὸς ταῦτα βρύκετ' ἢ τάχ' ἡμῖν φημι μεταμελήσειν.</TextUnit>
    <TextUnit id="1288" loc="1316">εὐφημεῖν χρὴ καὶ τὴν νύμφην ἔξω τινὰ δεῦρο κομίζειν</TextUnit>
    <TextUnit id="1289" loc="1317">δᾷδάς τε φέρειν, καὶ πάντα λεὼν συγχαίρειν κἀπιχορεύειν.</TextUnit>
    <TextUnit id="1290" loc="1318">καὶ τὰ σκεύη πάλιν ἐς τὸν ἀγρὸν νυνὶ χρὴ πάντα κομίζειν</TextUnit>
    <TextUnit id="1291" loc="1319">ὀρχησαμένους καὶ σπείσαντας καὶ ̔Υπέρβολον ἐξελάσαντας,</TextUnit>
    <TextUnit id="1292" loc="1320">κἀπευξαμένους τοῖσι θεοῖσιν</TextUnit>
    <TextUnit id="1293" loc="1321">διδόναι πλοῦτον τοῖς ̔́Ελλησιν,</TextUnit>
    <TextUnit id="1294" loc="1322">κριθάς τε ποιεῖν ἡμᾶς πολλὰς</TextUnit>
    <TextUnit id="1295" loc="1323">πάντας ὁμοίως οἶνόν τε πολύν,</TextUnit>
    <TextUnit id="1296" loc="1324">σῦκά τε τρώγειν,</TextUnit>
    <TextUnit id="1297" loc="1325">τάς τε γυναῖκας τίκτειν ἡμῖν,</TextUnit>
    <TextUnit id="1298" loc="1326">καὶ τἀγαθὰ πάνθ' ὅς' ἀπωλέσαμεν</TextUnit>
    <TextUnit id="1299" loc="1327">συλλέξασθαι πάλιν ἐξ ἀρχῆς,</TextUnit>
    <TextUnit id="1300" loc="1328">λῆξαί τ' αἴθωνα σίδηρον.</TextUnit>
    <TextUnit id="1301" loc="1329">δεῦρ' ὦ γύναι εἰς ἀγρόν,</TextUnit>
    <TextUnit id="1302" loc="1330">χὤπως μετ' ἐμοῦ καλὴ</TextUnit>
    <TextUnit id="1303" loc="1331">καλῶς κατακείσει.</TextUnit>
    <TextUnit id="1304" loc="1332">̔Υμὴν ̔Υμέναι' ὦ.</TextUnit>
    <TextUnit id="1305" loc="1333">ὦ τρὶς μάκαρ ὡς δικαίως</TextUnit>
    <TextUnit id="1306" loc="1334">τἀγαθὰ νῦν ἔχεις.</TextUnit>
    <TextUnit id="1307" loc="1335">̔Υμὴν ̔Υμέναι' ὦ.</TextUnit>
    <TextUnit id="1308" loc="1336">̔Υμὴν ̔Υμέναι' ὦ.</TextUnit>
    <TextUnit id="1309" loc="1337">τί δράσομεν αὐτήν;</TextUnit>
    <TextUnit id="1310" loc="1338">τί δράσομεν αὐτήν;</TextUnit>
    <TextUnit id="1311" loc="1339">τρυγήσομεν αὐτήν,</TextUnit>
    <TextUnit id="1312" loc="1340">τρυγήσομεν αὐτήν.</TextUnit>
    <TextUnit id="1313" loc="1341">ἀλλ' ἀράμενοι φέρωμεν</TextUnit>
    <TextUnit id="1314" loc="1340">οἱ προτεταγμένοι</TextUnit>
    <TextUnit id="1315" loc="1341">τὸν νυμφίον ὦνδρες.</TextUnit>
    <TextUnit id="1316" loc="1342">̔Υμὴν ̔Υμέναι' ὦ,</TextUnit>
    <TextUnit id="1317" loc="1343">̔Υμὴν ̔Υμέναι' ὦ,</TextUnit>
    <TextUnit id="1318" loc="1344">οἰκήσετε γοῦν καλῶς</TextUnit>
    <TextUnit id="1319" loc="1345">οὐ πράγματ' ἔχοντες, ἀλλὰ</TextUnit>
    <TextUnit id="1320" loc="1346">συκολογοῦντες.</TextUnit>
    <TextUnit id="1321" loc="1347">̔Υμὴν ̔Υμέναι' ὦ,</TextUnit>
    <TextUnit id="1322" loc="1348">̔Υμὴν ̔Υμέναι' ὦ.</TextUnit>
    <TextUnit id="1323" loc="1349">τοῦ μὲν μέγα καὶ παχύ.</TextUnit>
    <TextUnit id="1324" loc="1350">τῆς δ' ἡδὺ τὸ σῦκον.</TextUnit>
    <TextUnit id="1325" loc="1351">φήσεις γ' ὅταν ἐσθίῃς</TextUnit>
    <TextUnit id="1326" loc="1352">οἶνόν τε πίῃς πολύν.</TextUnit>
    <TextUnit id="1327" loc="1353">̔Υμὴν ̔Υμέναι' ὦ,</TextUnit>
    <TextUnit id="1328" loc="1354">̔Υμὴν ̔Υμέναι' ὦ.</TextUnit>
    <TextUnit id="1329" loc="1355">ὦ χαίρετε χαίρετ' ἄνδρες,</TextUnit>
    <TextUnit id="1330" loc="1356">κἂν ξυνέπησθέ μοι</TextUnit>
    <TextUnit id="1331" loc="1357">πλακοῦντας ἔδεσθε.</TextUnit>
  </Text>
</TessDocument>
