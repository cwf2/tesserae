<?xml version="1.0" encoding="UTF-8"?>
<TessDocument id="euripides.rhesus">
  <Metadata>
    <Author>euripides</Author>
    <Display>Rhesus</Display>
    <Abbr>eur. rh.</Abbr>
    <Lang>grc</Lang>
    <Prose>0</Prose>
    <PrintSource>Gilbert Murray, Euripidis Fabulae, vol. 3. Oxford: Clarendon Press, Oxford, 1913.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0119</DigitalSourceURL>
    <AddedBy>Tony R. Waleszczak &amp; Jessica Micceri</AddedBy>
    <URI>urn:cts:greekLit:tlg0006.tlg019.perseus-grc1</URI>
  </Metadata>
  <Text>
    <TextUnit id="0" loc="1">Βᾶθι πρὸς εὐνὰς τὰς ̔Εκτορέους.</TextUnit>
    <TextUnit id="1" loc="2">τίς ὑπασπιστῶν ἄγρυπνος βασιλέως,</TextUnit>
    <TextUnit id="2" loc="3">ἢ τευχοφόρων;</TextUnit>
    <TextUnit id="3" loc="4">δέξαιτο νέων κληδόνα μύθων,</TextUnit>
    <TextUnit id="4" loc="5">οἳ τετράμοιρον νυκτὸς φυλακὴν</TextUnit>
    <TextUnit id="5" loc="6">πάσης στρατιᾶς προκάθηνται.</TextUnit>
    <TextUnit id="6" loc="7">ὄρθου κεφαλὴν πῆχυν ἐρείσας,</TextUnit>
    <TextUnit id="7" loc="8">λῦσον βλεφάρων γοργωπὸν ἕδραν,</TextUnit>
    <TextUnit id="8" loc="9">λεῖπε χαμεύνας φυλλοστρώτους,</TextUnit>
    <TextUnit id="9" loc="10">̔́Εκτορ: καιρὸς γὰρ ἀκοῦσαι.</TextUnit>
    <TextUnit id="10" loc="11">τίς ὅδ'; ἦ φίλιος φθόγγος: τίς ἀνήρ;</TextUnit>
    <TextUnit id="11" loc="12">τί τὸ σῆμα; θρόει:</TextUnit>
    <TextUnit id="12" loc="13">τίνες ἐκ νυκτῶν τὰς ἡμετέρας</TextUnit>
    <TextUnit id="13" loc="14">κοίτας πλάθους'; ἐνέπειν χρή.</TextUnit>
    <TextUnit id="14" loc="15">φύλακες στρατιᾶς.    τί φέρῃ θορύβῳ;</TextUnit>
    <TextUnit id="15" loc="16">θάρσει.    θαρσῶ.</TextUnit>
    <TextUnit id="16" loc="17">μῶν τις λόχος ἐκ νυκτῶν;    οὐκ ἔστι.</TextUnit>
    <TextUnit id="17" loc="18">τί σὺ γὰρ</TextUnit>
    <TextUnit id="18" loc="19">φυλακὰς προλιπὼν κινεῖς στρατιάν,</TextUnit>
    <TextUnit id="19" loc="20">εἰ μή τιν' ἔχων νυκτηγορίαν;</TextUnit>
    <TextUnit id="20" loc="20">οὐκ οἶσθα δορὸς πέλας ̓Αργείου</TextUnit>
    <TextUnit id="21" loc="21">νυχίαν ἡμᾶς</TextUnit>
    <TextUnit id="22" loc="22">κοίταν πανόπλους κατέχοντας;</TextUnit>
    <TextUnit id="23" loc="23">ὁπλίζου χέρα: συμμάχων,</TextUnit>
    <TextUnit id="24" loc="24">̔́Εκτορ, βᾶθι πρὸς εὐνάς,</TextUnit>
    <TextUnit id="25" loc="25">ὄτρυνον ἔγχος αἴρειν, ἀφύπνισον.</TextUnit>
    <TextUnit id="26" loc="26">— πέμπε φίλους ἰέναι ποτὶ σὸν λόχον,</TextUnit>
    <TextUnit id="27" loc="27">ἁρμόσατε ψαλίοις ἵππους.</TextUnit>
    <TextUnit id="28" loc="28">— τίς εἶς' ἐπὶ Πανθοί̈δαν,</TextUnit>
    <TextUnit id="29" loc="29">ἢ τὸν Εὐρώπας, Λυκίων ἀγὸν ἀνδρῶν;</TextUnit>
    <TextUnit id="30" loc="30">— ποῦ σφαγίων ἔφοροι;</TextUnit>
    <TextUnit id="31" loc="31">— ποῦ δὲ γυμνήτων μόναρχοι</TextUnit>
    <TextUnit id="32" loc="32">τοξοφόροι τε Φρυγῶν;</TextUnit>
    <TextUnit id="33" loc="33">— ζεύγνυτε κερόδετα τόξα νευραῖς.</TextUnit>
    <TextUnit id="34" loc="34">τὰ μὲν ἀγγέλλεις δείματ' ἀκούειν,</TextUnit>
    <TextUnit id="35" loc="35">τὰ δὲ θαρσύνεις, κοὐδὲν καθαρῶς.</TextUnit>
    <TextUnit id="36" loc="36">ἀλλ' ἦ Κρονίου Πανὸς τρομερᾷ</TextUnit>
    <TextUnit id="37" loc="37">μάστιγι φοβῇ; φυλακὰς δὲ λιπὼν</TextUnit>
    <TextUnit id="38" loc="38">κινεῖς στρατιάν. τί θροεῖς; τί σε φῶ</TextUnit>
    <TextUnit id="39" loc="39">νέον ἀγγέλλειν; πολλὰ γὰρ εἰπὼν</TextUnit>
    <TextUnit id="40" loc="40">οὐδὲν τρανῶς ἀπέδειξας.</TextUnit>
    <TextUnit id="41" loc="41">πύρ' αἴθει στρατὸς ̓Αργόλας,</TextUnit>
    <TextUnit id="42" loc="42">̔́Εκτορ, πᾶσαν ἀν' ὄρφναν,</TextUnit>
    <TextUnit id="43" loc="43">διειπετῆ δὲ ναῶν πυρσοῖς σταθμά.</TextUnit>
    <TextUnit id="44" loc="44">πᾶς δ' ̓Αγαμεμνονίαν προσέβα στρατὸς</TextUnit>
    <TextUnit id="45" loc="45">ἐννύχιος θορύβῳ σκηνάν,</TextUnit>
    <TextUnit id="46" loc="46">νέαν τιν' ἐφιέμενοι</TextUnit>
    <TextUnit id="47" loc="47">βάξιν. οὐ γάρ πω πάρος ὧδ' ἐφοβήθη</TextUnit>
    <TextUnit id="48" loc="48">ναυσιπόρος στρατιά.</TextUnit>
    <TextUnit id="49" loc="49">σοὶ δ', ὑποπτεύων τὸ μέλλον,</TextUnit>
    <TextUnit id="50" loc="50">ἤλυθον ἄγγελος, ὡς</TextUnit>
    <TextUnit id="51" loc="51">μήποτ' ἐς ἐμέ τινα μέμψιν εἴπῃς.</TextUnit>
    <TextUnit id="52" loc="52">ἐς καιρὸν ἥκεις, καίπερ ἀγγέλλων φόβον:</TextUnit>
    <TextUnit id="53" loc="53">ἅνδρες γὰρ ἐκ γῆς τῆσδε νυκτέρῳ πλάτῃ</TextUnit>
    <TextUnit id="54" loc="54">λαθόντες ὄμμα τοὐμὸν ἀρεῖσθαι φυγὴν</TextUnit>
    <TextUnit id="55" loc="55">μέλλουσι: σαίνει μ' ἔννυχος φρυκτωρία.</TextUnit>
    <TextUnit id="56" loc="56">ὦ δαῖμον, ὅστις μ' εὐτυχοῦντ' ἐνόσφισας</TextUnit>
    <TextUnit id="57" loc="57">θοίνης λέοντα, πρὶν τὸν ̓Αργείων στρατὸν</TextUnit>
    <TextUnit id="58" loc="58">σύρδην ἅπαντα τῷδ' ἀναλῶσαι δορί.</TextUnit>
    <TextUnit id="59" loc="59">εἰ γὰρ φαεννοὶ μὴ ξυνέσχον ἡλίου</TextUnit>
    <TextUnit id="60" loc="60">λαμπτῆρες, οὔτἂν ἔσχον εὐτυχοῦν δόρυ,</TextUnit>
    <TextUnit id="61" loc="61">πρὶν ναῦς πυρῶσαι καὶ διὰ σκηνῶν μολεῖν</TextUnit>
    <TextUnit id="62" loc="62">κτείνων ̓Αχαιοὺς τῇδε πολυφόνῳ χερί.</TextUnit>
    <TextUnit id="63" loc="63">κἀγὼ μὲν ἦ πρόθυμος ἱέναι δόρυ</TextUnit>
    <TextUnit id="64" loc="64">ἐν νυκτὶ χρῆσθαί τ' εὐτυχεῖ ῥύμῃ θεοῦ:</TextUnit>
    <TextUnit id="65" loc="65">ἀλλ' οἱ σοφοί με καὶ τὸ θεῖον εἰδότες</TextUnit>
    <TextUnit id="66" loc="66">μάντεις ἔπεισαν ἡμέρας μεῖναι φάος</TextUnit>
    <TextUnit id="67" loc="67">κἄπειτ' ̓Αχαιῶν μηδέν' ἐν χέρσῳ λιπεῖν.</TextUnit>
    <TextUnit id="68" loc="68">οἳ δ' οὐ μένουσι τῶν ἐμῶν θυοσκόων</TextUnit>
    <TextUnit id="69" loc="69">βουλάς: ἐν ὄρφνῃ δραπέτης μέγα σθένει.</TextUnit>
    <TextUnit id="70" loc="70">ἀλλ' ὡς τάχιστα χρὴ παραγγέλλειν στρατῷ</TextUnit>
    <TextUnit id="71" loc="71">τεύχη πρόχειρα λαμβάνειν λῆξαί θ' ὕπνου,</TextUnit>
    <TextUnit id="72" loc="72">ὡς ἄν τις αὐτῶν καὶ νεὼς θρῴσκων ἔπι</TextUnit>
    <TextUnit id="73" loc="73">νῶτον χαραχθεὶς κλίμακας ῥάνῃ φόνῳ,</TextUnit>
    <TextUnit id="74" loc="74">οἳ δ' ἐν βρόχοισι δέσμιοι λελημμένοι</TextUnit>
    <TextUnit id="75" loc="75">Φρυγῶν ἀρούρας ἐκμάθωσι γαπονεῖν.</TextUnit>
    <TextUnit id="76" loc="76">̔́Εκτορ, ταχύνεις πρὶν μαθεῖν τὸ δρώμενον:</TextUnit>
    <TextUnit id="77" loc="77">ἅνδρες γὰρ εἰ φεύγουσιν οὐκ ἴσμεν τορῶς.</TextUnit>
    <TextUnit id="78" loc="78">τίς γὰρ πύρ' αἴθειν πρόφασις ̓Αργείων στρατόν;</TextUnit>
    <TextUnit id="79" loc="79">οὐκ οἶδ': ὕποπτον δ' ἐστὶ κάρτ' ἐμῇ φρενί.</TextUnit>
    <TextUnit id="80" loc="80">πάντ' ἂν φοβηθεὶς ἴσθι, δειμαίνων τόδε.</TextUnit>
    <TextUnit id="81" loc="81">οὔπω πρὶν ἧψαν πολέμιοι τοσόνδε φῶς.</TextUnit>
    <TextUnit id="82" loc="82">οὐδ' ὧδέ γ' αἰσχρῶς ἔπεσον ἐν τροπῇ δορός.</TextUnit>
    <TextUnit id="83" loc="83">σὺ ταῦτ' ἔπραξας: καὶ τὰ λοιπὰ νῦν σκόπει.</TextUnit>
    <TextUnit id="84" loc="84">ἁπλοῦς ἐπ' ἐχθροῖς μῦθος ὁπλίζειν χέρα.</TextUnit>
    <TextUnit id="85" loc="85">καὶ μὴν ὅδ' Αἰνέας καὶ μάλα σπουδῇ ποδὸς</TextUnit>
    <TextUnit id="86" loc="86">στείχει, νέον τι πρᾶγμ' ἔχων φίλοις φράσαι.</TextUnit>
    <TextUnit id="87" loc="87">̔́Εκτορ, τί χρῆμα νύκτεροι κατὰ στρατὸν</TextUnit>
    <TextUnit id="88" loc="88">τὰς σὰς πρὸς εὐνὰς φύλακες ἐλθόντες φόβῳ</TextUnit>
    <TextUnit id="89" loc="89">νυκτηγοροῦσι καὶ κεκίνηται: στρατός;</TextUnit>
    <TextUnit id="90" loc="90">Αἰνέα, πύκαζε τεύχεσιν δέμας σέθεν.</TextUnit>
    <TextUnit id="91" loc="91">τί δ' ἔστι; μῶν τις πολεμίων ἀγγέλλεται</TextUnit>
    <TextUnit id="92" loc="92">δόλος κρυφαῖος ἑστάναι κατ' εὐφρόνην;</TextUnit>
    <TextUnit id="93" loc="93">φεύγουσιν ἅνδρες κἀπιβαίνουσιν νεῶν.</TextUnit>
    <TextUnit id="94" loc="94">τί τοῦδ' ἂν εἴποις ἀσφαλὲς τεκμήριον;</TextUnit>
    <TextUnit id="95" loc="95">αἴθουσι πᾶσαν νύκτα λαμπάδας πυρός:</TextUnit>
    <TextUnit id="96" loc="96">καί μοι δοκοῦσιν οὐ μενεῖν ἐς αὔριον,</TextUnit>
    <TextUnit id="97" loc="97">ἀλλ' ἐκκέαντες πύρς' ἐπ' εὐσέλμων νεῶν</TextUnit>
    <TextUnit id="98" loc="98">φυγῇ πρὸς οἴκους τῆσδ' ἀφορμήσειν χθονός.</TextUnit>
    <TextUnit id="99" loc="99">σὺ δ' ὡς τί δράσων πρὸς τάδ' ὁπλίζῃ χέρας;</TextUnit>
    <TextUnit id="100" loc="100">φεύγοντας αὐτοὺς κἀπιθρῴσκοντας νεῶν</TextUnit>
    <TextUnit id="101" loc="101">λόγχῃ καθέξω κἀπικείσομαι βαρύς:</TextUnit>
    <TextUnit id="102" loc="102">αἰσχρὸν γὰρ ἡμῖν, καὶ πρὸς αἰσχύνῃ κακόν,</TextUnit>
    <TextUnit id="103" loc="103">θεοῦ διδόντος πολεμίους ἄνευ μάχης</TextUnit>
    <TextUnit id="104" loc="104">φεύγειν ἐᾶσαι πολλὰ δράσαντας κακά.</TextUnit>
    <TextUnit id="105" loc="105">εἴθ' ἦσθ' ἀνὴρ εὔβουλος ὡς δρᾶσαι χερί.</TextUnit>
    <TextUnit id="106" loc="106">ἀλλ' οὐ γὰρ αὑτὸς πάντ' ἐπίστασθαι βροτῶν</TextUnit>
    <TextUnit id="107" loc="107">πέφυκεν: ἄλλῳ δ' ἄλλο πρόσκειται γέρας,</TextUnit>
    <TextUnit id="108" loc="108">σὲ μὲν μάχεσθαι, τοὺς δὲ βουλεύειν καλῶς:</TextUnit>
    <TextUnit id="109" loc="109">ὅστις πυρὸς λαμπτῆρας ἐξήρθης κλύων</TextUnit>
    <TextUnit id="110" loc="110">φλέγειν ̓Αχαιούς, καὶ στρατὸν μέλλεις ἄγειν</TextUnit>
    <TextUnit id="111" loc="111">τάφρους ὑπερβὰς νυκτὸς ἐν καταστάσει.</TextUnit>
    <TextUnit id="112" loc="112">καίτοι περάσας κοῖλον αὐλώνων βάθος,</TextUnit>
    <TextUnit id="113" loc="113">εἰ μὴ κυρήσεις πολεμίους ἀπὸ χθονὸς</TextUnit>
    <TextUnit id="114" loc="114">φεύγοντας, ἀλλὰ σὸν βλέποντας ἐς δόρυ,</TextUnit>
    <TextUnit id="115" loc="115">νικώμενος μὲν οὔτι μὴ μόλῃς πάλιν:</TextUnit>
    <TextUnit id="116" loc="116">πῶς γὰρ περάσει σκόλοπας ἐν τροπῇ στρατός;</TextUnit>
    <TextUnit id="117" loc="117">πῶς δ' αὖ γεφύρας διαβαλοῦς' ἱππηλάται,</TextUnit>
    <TextUnit id="118" loc="118">ἢν ἆρα μὴ θραύσαντες ἀντύγων χνόας;</TextUnit>
    <TextUnit id="119" loc="119">νικῶν δ' ἔφεδρον παῖδ' ἔχεις τὸν Πηλέως,</TextUnit>
    <TextUnit id="120" loc="120">ὅς ς' οὐκ ἐάσει ναυσὶν ἐμβαλεῖν φλόγα,</TextUnit>
    <TextUnit id="121" loc="121">οὐδ' ὧδ' ̓Αχαιούς, ὡς δοκεῖς, ἀναρπάσαι.</TextUnit>
    <TextUnit id="122" loc="122">αἴθων γὰρ ἁνὴρ καὶ πεπύργωται χερί.</TextUnit>
    <TextUnit id="123" loc="123">ἀλλὰ στρατὸν μὲν ἥσυχον παρ' ἀσπίδας</TextUnit>
    <TextUnit id="124" loc="124">εὕδειν ἐῶμεν ἐκ κόπων ἀρειφάτων,</TextUnit>
    <TextUnit id="125" loc="125">κατάσκοπον δὲ πολεμίων, ὃς ἂν θέλῃ,</TextUnit>
    <TextUnit id="126" loc="126">πέμπειν δοκεῖ μοι: κἂν μὲν αἴρωνται φυγήν,</TextUnit>
    <TextUnit id="127" loc="127">στείχοντες ἐμπέσωμεν ̓Αργείων στρατῷ:</TextUnit>
    <TextUnit id="128" loc="128">εἰ δ' ἐς δόλον τιν' ἥδ' ἄγει φρυκτωρία,</TextUnit>
    <TextUnit id="129" loc="129">μαθόντες ἐχθρῶν μηχανὰς κατασκόπου</TextUnit>
    <TextUnit id="130" loc="130">βουλευσόμεσθα: τήνδ' ἔχω γνώμην, ἄναξ.</TextUnit>
    <TextUnit id="131" loc="131">τάδε δοκεῖ, τάδε μεταθέμενος νόει.</TextUnit>
    <TextUnit id="132" loc="132">σφαλερὰ δ' οὐ φιλῶ στρατηγῶν κράτη.</TextUnit>
    <TextUnit id="133" loc="133">τί γὰρ ἄμεινον ἢ</TextUnit>
    <TextUnit id="134" loc="134">ταχυβάταν νεῶν κατόπταν μολεῖν</TextUnit>
    <TextUnit id="135" loc="135">πέλας ὅ τί ποτ' ἄρα δαί̈οις</TextUnit>
    <TextUnit id="136" loc="136">πυρὰ κατ' ἀντίπρῳρα ναυστάθμων δαίεται;</TextUnit>
    <TextUnit id="137" loc="137">νικᾶτ', ἐπειδὴ πᾶσιν ἁνδάνει τάδε.</TextUnit>
    <TextUnit id="138" loc="138">στείχων δὲ κοίμα συμμάχους: τάχ' ἂν στρατὸς</TextUnit>
    <TextUnit id="139" loc="139">κινοῖτ' ἀκούσας νυκτέρους ἐκκλησίας.</TextUnit>
    <TextUnit id="140" loc="140">ἐγὼ δὲ πέμψω πολεμίων κατάσκοπον.</TextUnit>
    <TextUnit id="141" loc="141">κἂν μέν τιν' ἐχθρῶν μηχανὴν πυθώμεθα,</TextUnit>
    <TextUnit id="142" loc="142">σὺ πάντ' ἀκούσῃ καὶ παρὼν εἴσῃ λόγον:</TextUnit>
    <TextUnit id="143" loc="143">ἐὰν δ' ἀπαίρως' ἐς φυγὴν ὁρμώμενοι,</TextUnit>
    <TextUnit id="144" loc="144">σάλπιγγος αὐδὴν προσδοκῶν καραδόκει,</TextUnit>
    <TextUnit id="145" loc="145">ὡς οὐ μενοῦντά μ': ἀλλὰ προσμείξω νεῶν</TextUnit>
    <TextUnit id="146" loc="146">ὁλκοῖσι νυκτὸς τῆσδ' ἐπ' ̓Αργείων στρατῷ.</TextUnit>
    <TextUnit id="147" loc="147">πέμφ' ὡς τάχιστα: νῦν γὰρ ἀσφαλῶς φρονεῖς.</TextUnit>
    <TextUnit id="148" loc="148">σὺν σοὶ δ' ἔμ' ὄψῃ καρτεροῦνθ', ὅταν δέῃ.</TextUnit>
    <TextUnit id="149" loc="149">τίς δῆτα Τρώων οἳ πάρεισιν ἐν λόγῳ</TextUnit>
    <TextUnit id="150" loc="150">θέλει κατόπτης ναῦς ἐπ' ̓Αργείων μολεῖν;</TextUnit>
    <TextUnit id="151" loc="151">τίς ἂν γένοιτο τῆσδε γῆς εὐεργέτης;</TextUnit>
    <TextUnit id="152" loc="152">τίς φησιν; οὔτοι πάντ' ἐγὼ δυνήσομαι</TextUnit>
    <TextUnit id="153" loc="153">πόλει πατρῴᾳ συμμάχοις θ' ὑπηρετεῖν.</TextUnit>
    <TextUnit id="154" loc="154">ἐγὼ πρὸ γαίας τόνδε κίνδυνον θέλω</TextUnit>
    <TextUnit id="155" loc="155">ῥίψας κατόπτης ναῦς ἐπ' ̓Αργείων μολεῖν,</TextUnit>
    <TextUnit id="156" loc="156">καὶ πάντ' ̓Αχαιῶν ἐκμαθὼν βουλεύματα</TextUnit>
    <TextUnit id="157" loc="157">ἥξω: ἐπὶ τούτοις τόνδ' ὑφίσταμαι πόνον.</TextUnit>
    <TextUnit id="158" loc="158">ἐπώνυμος μὲν κάρτα καὶ φιλόπτολις</TextUnit>
    <TextUnit id="159" loc="159">Δόλων: πατρὸς δὲ καὶ πρὶν εὐκλεᾶ δόμον</TextUnit>
    <TextUnit id="160" loc="160">νῦν δὶς τόσως ἔθηκας εὐκλεέστερον.</TextUnit>
    <TextUnit id="161" loc="161">οὐκοῦν πονεῖν μὲν χρή, πονοῦντα δ' ἄξιον</TextUnit>
    <TextUnit id="162" loc="162">μισθὸν φέρεσθαι. παντὶ γὰρ προσκείμενον</TextUnit>
    <TextUnit id="163" loc="163">κέρδος πρὸς ἔργῳ τὴν χάριν τίκτει διπλῆν.</TextUnit>
    <TextUnit id="164" loc="164">ναί, καὶ δίκαια ταῦτα κοὐκ ἄλλως λέγω.</TextUnit>
    <TextUnit id="165" loc="165">τάξαι δὲ μισθόν, πλὴν ἐμῆς τυραννίδος.</TextUnit>
    <TextUnit id="166" loc="166">οὐ σῆς ἐρῶμεν πολιόχου τυραννίδος.</TextUnit>
    <TextUnit id="167" loc="167">σὺ δ' ἀλλὰ γήμας Πριαμιδῶν γαμβρὸς γενοῦ.</TextUnit>
    <TextUnit id="168" loc="168">οὐδ' ἐξ ἐμαυτοῦ μειζόνων γαμεῖν θέλω.</TextUnit>
    <TextUnit id="169" loc="169">χρυσὸς πάρεστιν, εἰ τόδ' αἰτήσεις γέρας.</TextUnit>
    <TextUnit id="170" loc="170">ἀλλ' ἔστ' ἐν οἴκοις: οὐ βίου σπανίζομεν.</TextUnit>
    <TextUnit id="171" loc="171">τί δῆτα χρῄζεις ὧν κέκευθεν ̓́Ιλιος;</TextUnit>
    <TextUnit id="172" loc="172">ἑλὼν ̓Αχαιοὺς δῶρά μοι ξυναίνεσον.</TextUnit>
    <TextUnit id="173" loc="173">δώσω: σὺ δ' αἴτει πλὴν στρατηλάτας νεῶν.</TextUnit>
    <TextUnit id="174" loc="174">κτεῖν', οὔ ς' ἀπαιτῶ Μενέλεω σχέσθαι χέρα.</TextUnit>
    <TextUnit id="175" loc="175">οὐ μὴν τὸν ̓Ιλέως παῖδά μ' ἐξαιτῇ λαβεῖν;</TextUnit>
    <TextUnit id="176" loc="176">κακαὶ γεωργεῖν χεῖρες εὖ τεθραμμέναι.</TextUnit>
    <TextUnit id="177" loc="177">τίν' οὖν ̓Αχαιῶν ζῶντ' ἀποινᾶσθαι θέλεις;</TextUnit>
    <TextUnit id="178" loc="178">καὶ πρόσθεν εἶπον: ἔστι χρυσὸς ἐν δόμοις.</TextUnit>
    <TextUnit id="179" loc="179">καὶ μὴν λαφύρων γ' αὐτὸς αἱρήσῃ παρών.</TextUnit>
    <TextUnit id="180" loc="180">θεοῖσιν αὐτὰ πασσάλευε πρὸς δόμοις.</TextUnit>
    <TextUnit id="181" loc="181">τί δῆτα μεῖζον τῶνδέ μ' αἰτήσεις γέρας;</TextUnit>
    <TextUnit id="182" loc="182">ἵππους ̓Αχιλλέως: χρὴ δ' ἐπ' ἀξίοις πονεῖν</TextUnit>
    <TextUnit id="183" loc="183">ψυχὴν προβάλλοντ' ἐν κύβοισι δαίμονος.</TextUnit>
    <TextUnit id="184" loc="184">καὶ μὴν ἐρῶντί γ' ἀντερᾷς ἵππων ἐμοί:</TextUnit>
    <TextUnit id="185" loc="185">ἐξ ἀφθίτων γὰρ ἄφθιτοι πεφυκότες</TextUnit>
    <TextUnit id="186" loc="186">τὸν Πηλέως φέρουσι θούριον γόνον:</TextUnit>
    <TextUnit id="187" loc="187">δίδωσι δ' αὐτοὺς πωλοδαμνήσας ἄναξ</TextUnit>
    <TextUnit id="188" loc="188">Πηλεῖ Ποσειδῶν, ὡς λέγουσι, πόντιος.</TextUnit>
    <TextUnit id="189" loc="189">ἀλλ' οὔ ς' ἐπάρας ψεύσομαι: δώσω δέ σοι,</TextUnit>
    <TextUnit id="190" loc="190">κάλλιστον οἴκοις κτῆμ', ̓Αχιλλέως ὄχον.</TextUnit>
    <TextUnit id="191" loc="191">αἰνῶ: λαβὼν δ' ἄν φημι κάλλιστον Φρυγῶν</TextUnit>
    <TextUnit id="192" loc="192">δῶρον δέχεσθαι τῆς ἐμῆς εὐσπλαγχνίας.</TextUnit>
    <TextUnit id="193" loc="193">σὲ δ' οὐ φθονεῖν χρή: μυρί' ἔστιν ἄλλα σοι,</TextUnit>
    <TextUnit id="194" loc="194">ἐφ' οἷσι τέρψῃ τῆσδ' ἀριστεύων χθονός.</TextUnit>
    <TextUnit id="195" loc="195">μέγας ἀγών, μεγάλα δ' ἐπινοεῖς ἑλεῖν:</TextUnit>
    <TextUnit id="196" loc="196">μακάριός γε μὴν κυρήσας ἔσῃ.</TextUnit>
    <TextUnit id="197" loc="197">πόνος ὅδ' εὐκλεής:</TextUnit>
    <TextUnit id="198" loc="198">μέγα δὲ κοιράνοισι γαμβρὸν πέλειν.</TextUnit>
    <TextUnit id="199" loc="199">τὰ θεόθεν ἐπιδέτω Δίκα,</TextUnit>
    <TextUnit id="200" loc="200">τὰ δὲ παρ' ἀνδράσιν τέλειά σοι φαίνεται.</TextUnit>
    <TextUnit id="201" loc="201">στείχοιμ' ἄν: ἐλθὼν δ' ἐς δόμους ἐφέστιος</TextUnit>
    <TextUnit id="202" loc="202">σκευῇ πρεπόντως σῶμ' ἐμὸν καθάψομαι,</TextUnit>
    <TextUnit id="203" loc="203">κἀκεῖθεν ἥσω ναῦς ἐπ' ̓Αργείων πόδα.</TextUnit>
    <TextUnit id="204" loc="204">ἐπεὶ τίν' ἄλλην ἀντὶ τῆσδ' ἕξεις στολήν;</TextUnit>
    <TextUnit id="205" loc="205">πρέπουσαν ἔργῳ κλωπικοῖς τε βήμασι.</TextUnit>
    <TextUnit id="206" loc="206">σοφοῦ παρ' ἀνδρὸς χρὴ σοφόν τι μανθάνειν:</TextUnit>
    <TextUnit id="207" loc="207">λέξον, τίς ἔσται τοῦδε σώματος σαγή;</TextUnit>
    <TextUnit id="208" loc="208">λύκειον ἀμφὶ νῶτ' ἐνάψομαι δορὰν</TextUnit>
    <TextUnit id="209" loc="209">καὶ χάσμα θηρὸς ἀμφ' ἐμῷ θήσω κάρᾳ,</TextUnit>
    <TextUnit id="210" loc="210">βάσιν τε χερσὶ προσθίαν καθαρμόσας</TextUnit>
    <TextUnit id="211" loc="211">καὶ κῶλα κώλοις, τετράπουν μιμήσομαι</TextUnit>
    <TextUnit id="212" loc="212">λύκου κέλευθον πολεμίοις δυσεύρετον,</TextUnit>
    <TextUnit id="213" loc="213">τάφροις πελάζων καὶ νεῶν προβλήμασιν.</TextUnit>
    <TextUnit id="214" loc="214">ὅταν δ' ἔρημον χῶρον ἐμβαίνω ποδί,</TextUnit>
    <TextUnit id="215" loc="215">δίβαμος εἶμι: τῇδε σύγκειται δόλος.</TextUnit>
    <TextUnit id="216" loc="216">ἀλλ' εὖ ς' ὁ Μαίας παῖς ἐκεῖσε καὶ πάλιν</TextUnit>
    <TextUnit id="217" loc="217">πέμψειεν ̔Ερμῆς, ὅς γε φηλητῶν ἄναξ.</TextUnit>
    <TextUnit id="218" loc="218">ἔχεις δὲ τοὔργον: εὐτυχεῖν μόνον σε δεῖ.</TextUnit>
    <TextUnit id="219" loc="219">σωθήσομαί γε καὶ κτανὼν ̓Οδυσσέως</TextUnit>
    <TextUnit id="220" loc="220">οἴσω κάρα σοι — σύμβολον δ' ἔχων σαφὲς</TextUnit>
    <TextUnit id="221" loc="221">φήσεις Δόλωνα ναῦς ἐπ' ̓Αργείων μολεῖν —</TextUnit>
    <TextUnit id="222" loc="222">ἢ παῖδα Τυδέως: οὐδ' ἀναιμάκτῳ χερὶ</TextUnit>
    <TextUnit id="223" loc="223">ἥξω πρὸς οἴκους πρὶν φάος μολεῖν χθόνα.</TextUnit>
    <TextUnit id="224" loc="224">Θυμβραῖε καὶ Δάλιε καὶ Λυκίας</TextUnit>
    <TextUnit id="225" loc="225">ναὸν ἐμβατεύων</TextUnit>
    <TextUnit id="226" loc="226">̓́Απολλον, ὦ δία κεφαλά, μόλε τοξή-</TextUnit>
    <TextUnit id="227" loc="227">ρης, ἱκοῦ ἐννύχιος</TextUnit>
    <TextUnit id="228" loc="229">καὶ γενοῦ σωτήριος ἀνέρι πομπᾶς</TextUnit>
    <TextUnit id="229" loc="230">ἁγεμὼν καὶ ξύλλαβε Δαρδανίδαις,</TextUnit>
    <TextUnit id="230" loc="231">ὦ παγκρατές, ὦ Τροί̈ας</TextUnit>
    <TextUnit id="231" loc="232">τείχη παλαιὰ δείμας.</TextUnit>
    <TextUnit id="232" loc="233">μόλοι δὲ ναυκλήρια, καὶ στρατιᾶς</TextUnit>
    <TextUnit id="233" loc="234">̔Ελλάδος διόπτας</TextUnit>
    <TextUnit id="234" loc="235">ἵκοιτο, καὶ κάμψειε πάλιν θυμέλας οἴ-</TextUnit>
    <TextUnit id="235" loc="236">κων πατρὸς ̓Ιλιάδας.</TextUnit>
    <TextUnit id="236" loc="237">Φθιάδων δ' ἵππων ποτ' ἐπ' ἄντυγα βαίη,</TextUnit>
    <TextUnit id="237" loc="238">δεσπότου πέρσαντος ̓Αχαιὸν ̓́Αρη,</TextUnit>
    <TextUnit id="238" loc="240">τὰς πόντιος Αἰακίδᾳ</TextUnit>
    <TextUnit id="239" loc="241">Πηλεῖ δίδωσι δαίμων.</TextUnit>
    <TextUnit id="240" loc="243">ἐπεὶ πρό τ' οἴκων πρό τε γᾶς ἔτλα μόνος</TextUnit>
    <TextUnit id="241" loc="244">ναύσταθμα βὰς κατιδεῖν: ἄγαμαι</TextUnit>
    <TextUnit id="242" loc="245">λήματος: ἦ σπανία τις</TextUnit>
    <TextUnit id="243" loc="246">τῶν ἀγαθῶν, ὅταν ᾖ</TextUnit>
    <TextUnit id="244" loc="247">δυσάλιος ἐν πελάγει</TextUnit>
    <TextUnit id="245" loc="248">καὶ σαλεύῃ</TextUnit>
    <TextUnit id="246" loc="250">πόλις. ἔστι Φρυγῶν τις ἔστιν ἄλκιμος:</TextUnit>
    <TextUnit id="247" loc="251">ἔνι δὲ θράσος ἐν αἰχ-</TextUnit>
    <TextUnit id="248" loc="252">μᾷ: πόθι Μυσῶν ὃς ἐμὰν</TextUnit>
    <TextUnit id="249" loc="253">συμμαχίαν ἀτίζει;</TextUnit>
    <TextUnit id="250" loc="254">τίν' ἄνδρ' ̓Αχαιῶν ὁ πεδοστιβὴς σφαγεὺς</TextUnit>
    <TextUnit id="251" loc="255">οὐτάσει ἐν κλισίαις, τετράπουν</TextUnit>
    <TextUnit id="252" loc="256">μῖμον ἔχων ἐπιγαίου</TextUnit>
    <TextUnit id="253" loc="257">θηρός; ἕλοι Μενέλαν,</TextUnit>
    <TextUnit id="254" loc="258">κτανὼν δ' ̓Αγαμεμνόνιον</TextUnit>
    <TextUnit id="255" loc="259">κρᾶτ' ἐνέγκοι</TextUnit>
    <TextUnit id="256" loc="260">̔Ελένᾳ κακόγαμβρον ἐς χέρας γόον,</TextUnit>
    <TextUnit id="257" loc="261">ὃς ἐπὶ πόλιν, ὃς ἐπὶ</TextUnit>
    <TextUnit id="258" loc="262">γᾶν Τροί̈αν χιλιόναυν</TextUnit>
    <TextUnit id="259" loc="263">ἤλυθ' ἔχων στρατείαν.</TextUnit>
    <TextUnit id="260" loc="264">ἄναξ, τοιούτων δεσπόταισιν ἄγγελος</TextUnit>
    <TextUnit id="261" loc="265">εἴην τὸ λοιπὸν οἷά σοι φέρω μαθεῖν.</TextUnit>
    <TextUnit id="262" loc="266">ἦ πόλλ' ἀγρώταις σκαιὰ πρόσκειται φρενί:</TextUnit>
    <TextUnit id="263" loc="267">καὶ γὰρ σὺ ποίμνας δεσπόταις τευχεσφόροις</TextUnit>
    <TextUnit id="264" loc="268">ἥκειν ἔοικας ἀγγελῶν ἵν' οὐ πρέπει.</TextUnit>
    <TextUnit id="265" loc="269">οὐκ οἶσθα δῶμα τοὐμὸν ἢ θρόνους πατρός,</TextUnit>
    <TextUnit id="266" loc="270">οἷ χρῆν γεγωνεῖν ς' εὐτυχοῦντα ποίμνια;</TextUnit>
    <TextUnit id="267" loc="271">σκαιοὶ βοτῆρές ἐσμεν: οὐκ ἄλλως λέγω.</TextUnit>
    <TextUnit id="268" loc="272">ἀλλ' οὐδὲν ἧσσον σοι φέρω κεδνοὺς λόγους.</TextUnit>
    <TextUnit id="269" loc="273">παῦσαι λέγων μοι τὰς προσαυλείους τύχας:</TextUnit>
    <TextUnit id="270" loc="274">μάχας πρὸ χειρῶν καὶ δόρη βαστάζομεν.</TextUnit>
    <TextUnit id="271" loc="275">τοιαῦτα κἀγὼ σημανῶν ἐλήλυθα:</TextUnit>
    <TextUnit id="272" loc="276">ἀνὴρ γὰρ ἀλκῆς μυρίας στρατηλατῶν</TextUnit>
    <TextUnit id="273" loc="277">στείχει φίλος σοὶ σύμμαχός τε τῇδε γῇ.</TextUnit>
    <TextUnit id="274" loc="278">ποίας πατρῴας γῆς ἐρημώσας πέδον;</TextUnit>
    <TextUnit id="275" loc="279">Θρῄκης: πατρὸς δὲ Στρυμόνος κικλήσκεται.</TextUnit>
    <TextUnit id="276" loc="280">̔Ρῆσον τιθέντ' ἔλεξας ἐν Τροίᾳ πόδα;</TextUnit>
    <TextUnit id="277" loc="281">ἔγνως: λόγου δὲ δὶς τόσου μ' ἐκούφισας.</TextUnit>
    <TextUnit id="278" loc="282">καὶ πῶς πρὸς ̓́Ιδης ὀργάδας πορεύεται,</TextUnit>
    <TextUnit id="279" loc="283">πλαγχθεὶς πλατείας πεδιάδος θ' ἁμαξιτοῦ;</TextUnit>
    <TextUnit id="280" loc="284">οὐκ οἶδ' ἀκριβῶς: εἰκάσαι γε μὴν πάρα.</TextUnit>
    <TextUnit id="281" loc="285">νυκτὸς γὰρ οὔτι φαῦλον ἐμβαλεῖν στρατόν,</TextUnit>
    <TextUnit id="282" loc="286">κλύοντα πλήρη πεδία πολεμίας χερός.</TextUnit>
    <TextUnit id="283" loc="287">φόβον δ' ἀγρώσταις, οἳ κατ' ̓Ιδαῖον λέπας</TextUnit>
    <TextUnit id="284" loc="288">οἰκοῦμεν αὐτόρριζον ἑστίαν χθονός,</TextUnit>
    <TextUnit id="285" loc="289">παρέσχε δρυμὸν νυκτὸς ἔνθηρον μολών.</TextUnit>
    <TextUnit id="286" loc="290">πολλῇ γὰρ ἠχῇ Θρῄκιος ῥέων στρατὸς</TextUnit>
    <TextUnit id="287" loc="291">ἔστειχε: θάμβει δ' ἐκπλαγέντες ἵεμεν</TextUnit>
    <TextUnit id="288" loc="292">ποίμνας πρὸς ἄκρας, μή τις ̓Αργείων μόλῃ</TextUnit>
    <TextUnit id="289" loc="293">λεηλατήσων καὶ σὰ πορθήσων σταθμά,</TextUnit>
    <TextUnit id="290" loc="294">πρὶν δὴ δι' ὤτων γῆρυν οὐχ ̔Ελληνικὴν</TextUnit>
    <TextUnit id="291" loc="295">ἐδεξάμεσθα καὶ μετέστημεν φόβου.</TextUnit>
    <TextUnit id="292" loc="296">στείχων δ' ἄνακτος προυξερευνητὰς ὁδοῦ</TextUnit>
    <TextUnit id="293" loc="297">ἀνιστόρησα Θρῃκίοις προσφθέγμασι,</TextUnit>
    <TextUnit id="294" loc="298">Τίς ὁ στρατηγὸς καὶ τίνος κεκλημένος</TextUnit>
    <TextUnit id="295" loc="299">στείχει πρὸς ἄστυ Πριαμίδαισι σύμμαχος;</TextUnit>
    <TextUnit id="296" loc="300">καὶ πάντ' ἀκούσας ὧν ἐφιέμην μαθεῖν,</TextUnit>
    <TextUnit id="297" loc="301">ἔστην: ὁρῶ δὲ ̔Ρῆσον ὥστε δαίμονα</TextUnit>
    <TextUnit id="298" loc="302">ἑστῶτ' ἐν ἵπποις Θρῃκίοις τ' ὀχήμασι.</TextUnit>
    <TextUnit id="299" loc="303">χρυσῆ δὲ πλάστιγξ αὐχένα ζυγηφόρον</TextUnit>
    <TextUnit id="300" loc="304">πώλων ἔκλῃε χιόνος ἐξαυγεστέρων.</TextUnit>
    <TextUnit id="301" loc="305">πέλτη δ' ἐπ' ὤμων χρυσοκολλήτοις τύποις</TextUnit>
    <TextUnit id="302" loc="306">ἔλαμπε: Γοργὼν δ' ὡς ἐπ' αἰγίδος θεᾶς</TextUnit>
    <TextUnit id="303" loc="307">χαλκῆ μετώποις ἱππικοῖσι πρόσδετος</TextUnit>
    <TextUnit id="304" loc="308">πολλοῖσι σὺν κώδωσιν ἐκτύπει φόβον.</TextUnit>
    <TextUnit id="305" loc="309">στρατοῦ δὲ πλῆθος οὐδ' ἂν ἐν ψήφου λόγῳ</TextUnit>
    <TextUnit id="306" loc="310">θέσθαι δυναίμην, ὡς ἄπλατον ἦν ἰδεῖν,</TextUnit>
    <TextUnit id="307" loc="311">πολλοὶ μὲν ἱππῆς, πολλὰ πελταστῶν τέλη,</TextUnit>
    <TextUnit id="308" loc="312">πολλοὶ δ' ἀτράκτων τοξόται, πολὺς δ' ὄχλος</TextUnit>
    <TextUnit id="309" loc="313">γυμνὴς ὁμαρτῇ, Θρῃκίαν ἔχων στολήν.</TextUnit>
    <TextUnit id="310" loc="314">τοιόσδε Τροίᾳ σύμμαχος πάρεστ' ἀνήρ,</TextUnit>
    <TextUnit id="311" loc="315">ὃν οὔτε φεύγων οὔθ' ὑποσταθεὶς δορὶ</TextUnit>
    <TextUnit id="312" loc="316">ὁ Πηλέως παῖς ἐκφυγεῖν δυνήσεται.</TextUnit>
    <TextUnit id="313" loc="317">ὅταν πολίταις εὐσταθῶσι δαίμονες,</TextUnit>
    <TextUnit id="314" loc="318">ἕρπει κατάντης ξυμφορὰ πρὸς τἀγαθά.</TextUnit>
    <TextUnit id="315" loc="319">πολλούς, ἐπειδὴ τοὐμὸν εὐτυχεῖ δόρυ</TextUnit>
    <TextUnit id="316" loc="320">καὶ Ζεὺς πρὸς ἡμῶν ἐστιν, εὑρήσω φίλους.</TextUnit>
    <TextUnit id="317" loc="321">ἀλλ' οὐδὲν αὐτῶν δεόμεθ', οἵτινες πάλαι</TextUnit>
    <TextUnit id="318" loc="322">μὴ ξυμπονοῦσιν, ἡνίκ' ἐξώστης ̓́Αρης</TextUnit>
    <TextUnit id="319" loc="323">ἔθραυε λαίφη τῆσδε γῆς μέγας πνέων.</TextUnit>
    <TextUnit id="320" loc="324">̔Ρῆσος δ' ἔδειξεν οἷος ἦν Τροίᾳ φίλος:</TextUnit>
    <TextUnit id="321" loc="325">ἥκει γὰρ ἐς δαῖτ', οὐ παρὼν κυνηγέταις</TextUnit>
    <TextUnit id="322" loc="326">αἱροῦσι λείαν οὐδὲ συγκαμὼν δορί.</TextUnit>
    <TextUnit id="323" loc="327">ὀρθῶς ἀτίζεις κἀπίμομφος εἶ φίλοις:</TextUnit>
    <TextUnit id="324" loc="328">δέχου δὲ τοὺς θέλοντας ὠφελεῖν πόλιν.</TextUnit>
    <TextUnit id="325" loc="329">ἀρκοῦμεν οἱ σῴζοντες ̓́Ιλιον πάλαι.</TextUnit>
    <TextUnit id="326" loc="330">πέποιθας ἤδη πολεμίους ᾑρηκέναι;</TextUnit>
    <TextUnit id="327" loc="331">πέποιθα: δείξει τοὐπιὸν σέλας θεοῦ.</TextUnit>
    <TextUnit id="328" loc="332">ὅρα τὸ μέλλον: πόλλ' ἀναστρέφει θεός.</TextUnit>
    <TextUnit id="329" loc="333">μισῶ φίλοισιν ὕστερον βοηδρομεῖν.</TextUnit>
    <TextUnit id="330" loc="336">ὃ δ' οὖν, ἐπείπερ ἦλθε, σύμμαχος μὲν οὔ,</TextUnit>
    <TextUnit id="331" loc="337">ξένος δὲ πρὸς τράπεζαν ἡκέτω ξένων:</TextUnit>
    <TextUnit id="332" loc="338">χάρις γὰρ αὐτῷ Πριαμιδῶν διώλετο.</TextUnit>
    <TextUnit id="333" loc="334">ἄναξ, ἀπωθεῖν συμμάχους ἐπίφθονον.</TextUnit>
    <TextUnit id="334" loc="335">φόβος γένοιτ' ἂν πολεμίοις ὀφθεὶς μόνον.</TextUnit>
    <TextUnit id="335" loc="339">σύ τ' εὖ παραινεῖς καὶ σὺ καιρίως σκοπεῖς.</TextUnit>
    <TextUnit id="336" loc="340">ὁ χρυσοτευχὴς δ' οὕνεκ' ἀγγέλου λόγων</TextUnit>
    <TextUnit id="337" loc="341">̔Ρῆσος παρέστω τῇδε σύμμαχος χθονί.</TextUnit>
    <TextUnit id="338" loc="342">̓Αδράστεια μὲν ἁ Διὸς</TextUnit>
    <TextUnit id="339" loc="343">παῖς εἴργοι στομάτων φθόνον:</TextUnit>
    <TextUnit id="340" loc="344">φράσω γὰρ δὴ ὅσον μοι ψυχᾷ</TextUnit>
    <TextUnit id="341" loc="345">προσφιλές ἐστιν εἰπεῖν.</TextUnit>
    <TextUnit id="342" loc="346">ἥκεις, ὦ ποταμοῦ παῖ,</TextUnit>
    <TextUnit id="343" loc="347">ἥκεις, ἐπλάθης Φιλίου πρὸς αὐλὰν</TextUnit>
    <TextUnit id="344" loc="348">ἀσπαστός, ἐπεί σε χρόνῳ</TextUnit>
    <TextUnit id="345" loc="349">Πιερὶς μάτηρ ὅ τε καλλιγέφυ-</TextUnit>
    <TextUnit id="346" loc="350">ρος ποταμὸς πορεύει</TextUnit>
    <TextUnit id="347" loc="351">Στρυμών, ὅς ποτε τᾶς μελῳ-</TextUnit>
    <TextUnit id="348" loc="352">δοῦ Μούσας δι' ἀκηράτων</TextUnit>
    <TextUnit id="349" loc="353">δινηθεὶς ὑδροειδὴς κόλπων</TextUnit>
    <TextUnit id="350" loc="354">σὰν ἐφύτευσεν ἥβαν.</TextUnit>
    <TextUnit id="351" loc="355">σύ μοι Ζεὺς ὁ φαναῖος</TextUnit>
    <TextUnit id="352" loc="356">ἥκεις διφρεύων βαλιαῖσι πώλοις.</TextUnit>
    <TextUnit id="353" loc="357">νῦν, ὦ πατρὶς ὦ Φρυγία,</TextUnit>
    <TextUnit id="354" loc="358">ξὺν θεῷ νῦν σοι τὸν ἐλευθέριον</TextUnit>
    <TextUnit id="355" loc="359">Ζῆνα πάρεστιν εἰπεῖν.</TextUnit>
    <TextUnit id="356" loc="360">ἆρά ποτ' αὖθις ἁ παλαιὰ Τροί̈α</TextUnit>
    <TextUnit id="357" loc="361">τοὺς προπότας παναμερεύ-</TextUnit>
    <TextUnit id="358" loc="362">σει θιάσους ἐρώτων</TextUnit>
    <TextUnit id="359" loc="363">ψαλμοῖσι καὶ κυλίκων οἰνοπλανή-</TextUnit>
    <TextUnit id="360" loc="364">τοις ὑποδεξίαις ἁμίλ-</TextUnit>
    <TextUnit id="361" loc="365">λαις κατὰ πόντον ̓Ατρειδᾶν</TextUnit>
    <TextUnit id="362" loc="366">Σπάρταν οἰχομένων</TextUnit>
    <TextUnit id="363" loc="367">̓Ιλιάδος παρ' ἀκτᾶς;</TextUnit>
    <TextUnit id="364" loc="368">ὦ φίλος, εἴθε μοι</TextUnit>
    <TextUnit id="365" loc="369">σᾷ χερὶ καὶ σῷ δορὶ πρά-</TextUnit>
    <TextUnit id="366" loc="369b">ξας τάδ' ἐς οἶκον ἔλθοις.</TextUnit>
    <TextUnit id="367" loc="370">ἐλθέ, φάνηθι, τὰν ζάχρυσον προβαλοῦ</TextUnit>
    <TextUnit id="368" loc="371">Πηλεί̈δα κατ' ὄμμα πέλ-</TextUnit>
    <TextUnit id="369" loc="372">ταν δοχμίαν πεδαίρων</TextUnit>
    <TextUnit id="370" loc="373">σχιστὰν παρ' ἄντυγα, πώλους ἐρεθί-</TextUnit>
    <TextUnit id="371" loc="374">ζων δίβολόν τ' ἄκοντα πάλ-</TextUnit>
    <TextUnit id="372" loc="375">λων. σὲ γὰρ οὔτις ὑποστὰς</TextUnit>
    <TextUnit id="373" loc="376">̓Αργείας ποτ' ἐν ̔́Η-</TextUnit>
    <TextUnit id="374" loc="377">ρας δαπέδοις χορεύσει:</TextUnit>
    <TextUnit id="375" loc="377b">ἀλλά νιν ἅδε γᾶ</TextUnit>
    <TextUnit id="376" loc="378">καπφθίμενον Θρῃκὶ μόρῳ</TextUnit>
    <TextUnit id="377" loc="378b">φίλτατον ἄχθος οἴσει.</TextUnit>
    <TextUnit id="378" loc="379">ἰὼ ἰώ, μέγας ὦ βασιλεῦ.</TextUnit>
    <TextUnit id="379" loc="380">καλόν, ὦ Θρῄκη,</TextUnit>
    <TextUnit id="380" loc="381">σκύμνον ἔθρεψας πολίαρχον ἰδεῖν.</TextUnit>
    <TextUnit id="381" loc="382">ἴδε χρυσόδετον σώματος ἀλκήν,</TextUnit>
    <TextUnit id="382" loc="383">κλύε καὶ κόμπους κωδωνοκρότους</TextUnit>
    <TextUnit id="383" loc="384">παρὰ πορπάκων κελαδοῦντας.</TextUnit>
    <TextUnit id="384" loc="385">θεός, ὦ Τροία, θεός, αὐτὸς ̓́Αρης</TextUnit>
    <TextUnit id="385" loc="386">ὁ Στρυμόνιος πῶλος ἀοιδοῦ</TextUnit>
    <TextUnit id="386" loc="387">Μούσης ἥκων καταπνεῖ σε.</TextUnit>
    <TextUnit id="387" loc="388">χαῖρ', ἐσθλὸς ἐσθλοῦ παῖς, τύραννε τῆσδε γῆς,</TextUnit>
    <TextUnit id="388" loc="389">̔́Εκτορ: παλαιᾷ ς' ἡμέρᾳ προσεννέπω.</TextUnit>
    <TextUnit id="389" loc="390">χαίρω δέ ς' εὐτυχοῦντα καὶ προσήμενον</TextUnit>
    <TextUnit id="390" loc="391">πύργοισιν ἐχθρῶν: συγκατασκάψων δ' ἐγὼ</TextUnit>
    <TextUnit id="391" loc="392">τείχη πάρειμι καὶ νεῶν πρήσων σκάφη.</TextUnit>
    <TextUnit id="392" loc="393">παῖ τῆς μελῳδοῦ μητέρος Μουσῶν μιᾶς</TextUnit>
    <TextUnit id="393" loc="394">Θρῃκός τε ποταμοῦ Στρυμόνος, φιλῶ λέγειν</TextUnit>
    <TextUnit id="394" loc="395">τἀληθὲς αἰεὶ κοὐ διπλοῦς πέφυκ' ἀνήρ.</TextUnit>
    <TextUnit id="395" loc="396">πάλαι πάλαι χρῆν τῇδε συγκάμνειν χθονὶ</TextUnit>
    <TextUnit id="396" loc="397">ἐλθόντα, καὶ μὴ τοὐπί ς' ̓Αργείων ὕπο</TextUnit>
    <TextUnit id="397" loc="398">Τροίαν ἐᾶσαι πολεμίῳ πεσεῖν δορί.</TextUnit>
    <TextUnit id="398" loc="399">οὐ γάρ τι λέξεις ὡς ἄκλητος ὢν φίλοις</TextUnit>
    <TextUnit id="399" loc="400">οὐκ ἦλθες οὐδ' ἤμυνας οὐδ' ἐπεστράφης.</TextUnit>
    <TextUnit id="400" loc="401">τίς γάρ σε κῆρυξ ἢ γερουσία Φρυγῶν</TextUnit>
    <TextUnit id="401" loc="402">ἐλθοῦς' ἀμύνειν οὐκ ἐπέσκηψεν πόλει;</TextUnit>
    <TextUnit id="402" loc="403">ποῖον δὲ δώρων κόσμον οὐκ ἐπέμψαμεν;</TextUnit>
    <TextUnit id="403" loc="404">σὺ δ' ἐγγενὴς ὢν βάρβαρός τε βαρβάρους</TextUnit>
    <TextUnit id="404" loc="405">̔́Ελλησιν ἡμᾶς προύπιες τὸ σὸν μέρος.</TextUnit>
    <TextUnit id="405" loc="406">καίτοι σε μικρᾶς ἐκ τυραννίδος μέγαν</TextUnit>
    <TextUnit id="406" loc="407">Θρῃκῶν ἄνακτα τῇδ' ἔθηκ' ἐγὼ χερί,</TextUnit>
    <TextUnit id="407" loc="408">ὅτ' ἀμφὶ Πάγγαιόν τε Παιόνων τε γῆν</TextUnit>
    <TextUnit id="408" loc="409">Θρῃκῶν ἀρίστοις ἐμπεσὼν κατὰ στόμα</TextUnit>
    <TextUnit id="409" loc="410">ἔρρηξα πέλτην, σοὶ δὲ δουλώσας λεὼν</TextUnit>
    <TextUnit id="410" loc="411">παρέσχον: ὧν σὺ λακτίσας πολλὴν χάριν,</TextUnit>
    <TextUnit id="411" loc="412">φίλων νοσούντων ὕστερος βοηδρομεῖς.</TextUnit>
    <TextUnit id="412" loc="413">οἱ δ' οὐδὲν ἡμῖν ἐν γένει πεφυκότες,</TextUnit>
    <TextUnit id="413" loc="414">πάλαι παρόντες, οἳ μὲν ἐν χωστοῖς τάφοις</TextUnit>
    <TextUnit id="414" loc="415">κεῖνται πεσόντες, πίστις οὐ σμικρὰ πόλει,</TextUnit>
    <TextUnit id="415" loc="416">οἳ δ' ἔν θ' ὅπλοισι καὶ παρ' ἱππείοις ὄχοις</TextUnit>
    <TextUnit id="416" loc="417">ψυχρὰν ἄησιν δίψιόν τε πῦρ θεοῦ</TextUnit>
    <TextUnit id="417" loc="418">μένουσι καρτεροῦντες, οὐκ ἐν δεμνίοις</TextUnit>
    <TextUnit id="418" loc="419">πυκνὴν ἄμυστιν ὡς σὺ δεξιούμενοι.</TextUnit>
    <TextUnit id="419" loc="420">ταῦθ', ὡς ἂν εἰδῇς ̔́Εκτορ' ὄντ' ἐλεύθερον,</TextUnit>
    <TextUnit id="420" loc="421">καὶ μέμφομαί σοι καὶ λέγω κατ' ὄμμα σόν.</TextUnit>
    <TextUnit id="421" loc="422">τοιοῦτός εἰμι καὐτός, εὐθεῖαν λόγων</TextUnit>
    <TextUnit id="422" loc="423">τέμνων κέλευθον, κοὐ διπλοῦς πέφυκ' ἀνήρ.</TextUnit>
    <TextUnit id="423" loc="424">ἐγὼ δὲ μεῖζον ἢ σὺ τῆσδ' ἀπὼν χθονὸς</TextUnit>
    <TextUnit id="424" loc="425">λύπῃ πρὸς ἧπαρ δυσφορῶν ἐτειρόμην:</TextUnit>
    <TextUnit id="425" loc="426">ἀλλ' ἀγχιτέρμων γαῖά μοι, Σκύθης λεώς,</TextUnit>
    <TextUnit id="426" loc="427">μέλλοντι νόστον τὸν πρὸς ̓́Ιλιον περᾶν</TextUnit>
    <TextUnit id="427" loc="428">ξυνῆψε πόλεμον: Εὐξένου δ' ἀφικόμην</TextUnit>
    <TextUnit id="428" loc="429">πόντου πρὸς ἀκτάς, Θρῇκα πορθμεύσων στρατόν.</TextUnit>
    <TextUnit id="429" loc="430">ἔνθ' αἱματηρὸς πέλανος ἐς γαῖαν Σκύθης</TextUnit>
    <TextUnit id="430" loc="431">ἠντλεῖτο λόγχῃ Θρῄξ τε συμμιγὴς φόνος.</TextUnit>
    <TextUnit id="431" loc="432">τοιάδε τοί μ' ἀπεῖργε συμφορὰ πέδον</TextUnit>
    <TextUnit id="432" loc="433">Τροίας ἱκέσθαι σύμμαχόν τέ σοι μολεῖν.</TextUnit>
    <TextUnit id="433" loc="434">ἐπεὶ δ' ἔπερσα, τῶνδ' ὁμηρεύσας τέκνα</TextUnit>
    <TextUnit id="434" loc="435">τάξας τ' ἔτειον δασμὸν ἐς δόμους φέρειν,</TextUnit>
    <TextUnit id="435" loc="436">ἥκω περάσας ναυσὶ πόντιον στόμα,</TextUnit>
    <TextUnit id="436" loc="437">τὰ δ' ἄλλα πεζὸς γῆς περῶν ὁρίσματα —</TextUnit>
    <TextUnit id="437" loc="438">οὐχ ὡς σὺ κομπεῖς τὰς ἐμὰς ἀμύστιδας,</TextUnit>
    <TextUnit id="438" loc="439">οὐδ' ἐν ζαχρύσοις δώμασιν κοιμώμενος,</TextUnit>
    <TextUnit id="439" loc="440">ἀλλ' οἷα πόντον Θρῄκιον φυσήματα</TextUnit>
    <TextUnit id="440" loc="441">κρυσταλλόπηκτα Παιόνας τ' ἐπεζάρει,</TextUnit>
    <TextUnit id="441" loc="442">ξὺν τοῖσδ' ἄυπνος οἶδα τλὰς πορπάμασιν.</TextUnit>
    <TextUnit id="442" loc="443">ἀλλ' ὕστερος μὲν ἦλθον, ἐν καιρῷ δ' ὅμως:</TextUnit>
    <TextUnit id="443" loc="444">σὺ μὲν γὰρ ἤδη δέκατον αἰχμάζεις ἔτος</TextUnit>
    <TextUnit id="444" loc="445">κοὐδὲν περαίνεις, ἡμέραν δ' ἐξ ἡμέρας</TextUnit>
    <TextUnit id="445" loc="446">πίπτεις κυβεύων τὸν πρὸς ̓Αργείους ̓́Αρη:</TextUnit>
    <TextUnit id="446" loc="447">ἐμοὶ δὲ φῶς ἓν ἡλίου καταρκέσει</TextUnit>
    <TextUnit id="447" loc="448">πέρσαντι πύργους ναυστάθμοις ἐπεσπεσεῖν</TextUnit>
    <TextUnit id="448" loc="449">κτεῖναί τ' ̓Αχαιούς: θατέρᾳ δ' ἀπ' ̓Ιλίου</TextUnit>
    <TextUnit id="449" loc="450">πρὸς οἶκον εἶμι, συντεμὼν τοὺς σοὺς πόνους,</TextUnit>
    <TextUnit id="450" loc="451">ὑμῶν δὲ μή τις ἀσπίδ' ἄρηται χερί:</TextUnit>
    <TextUnit id="451" loc="452">ἐγὼ γὰρ ἕξω τοὺς μέγ' αὐχοῦντας δορὶ</TextUnit>
    <TextUnit id="452" loc="453">πέρσας ̓Αχαιούς, καίπερ ὕστερος μολών.</TextUnit>
    <TextUnit id="453" loc="454">ἰὼ ἰώ.</TextUnit>
    <TextUnit id="454" loc="455">φίλα θροεῖς, φίλος Διόθεν εἶ: μόνον</TextUnit>
    <TextUnit id="455" loc="456">φθόνον ἄμαχον ὕπατος</TextUnit>
    <TextUnit id="456" loc="457">Ζεὺς θέλοι ἀμφὶ σοῖς λόγοισιν εἴργειν.</TextUnit>
    <TextUnit id="457" loc="459">τὸ δὲ νάιον ̓Αργόθεν δόρυ</TextUnit>
    <TextUnit id="458" loc="460">οὔτε πρίν τιν' οὔτε νῦν</TextUnit>
    <TextUnit id="459" loc="461">ἀνδρῶν ἐπόρευσε σέθεν κρείσσω. πῶς μοι</TextUnit>
    <TextUnit id="460" loc="462">̓Αχιλεὺς τὸ σὸν ἔγχος ἂν δύναιτο,</TextUnit>
    <TextUnit id="461" loc="463">πῶς δ' Αἴας ὑπομεῖναι;</TextUnit>
    <TextUnit id="462" loc="464">εἰ γὰρ ἐγὼ τόδ' ἦμαρ εἰσίδοιμ', ἄναξ,</TextUnit>
    <TextUnit id="463" loc="465">ὅτῳ πολυφόνου</TextUnit>
    <TextUnit id="464" loc="466">χειρὸς † ἀποινάσαιο † λόγχᾳ.</TextUnit>
    <TextUnit id="465" loc="467">τοιαῦτα μέν σοι τῆς μακρᾶς ἀπουσίας</TextUnit>
    <TextUnit id="466" loc="468">πρᾶξαι παρέξω — σὺν δ' ̓Αδραστείᾳ λέγω —</TextUnit>
    <TextUnit id="467" loc="469">ἐπειδἂν ἐχθρῶν τήνδ' ἐλευθέραν πόλιν</TextUnit>
    <TextUnit id="468" loc="470">θῶμεν θεοῖσί τ' ἀκροθίνι' ἐξέλῃς,</TextUnit>
    <TextUnit id="469" loc="471">ξὺν σοὶ στρατεύειν γῆν ἐπ' ̓Αργείων θέλω</TextUnit>
    <TextUnit id="470" loc="472">καὶ πᾶσαν ἐλθὼν ̔Ελλάδ' ἐκπέρσαι δορί,</TextUnit>
    <TextUnit id="471" loc="473">ὡς ἂν μάθωσιν ἐν μέρει πάσχειν κακῶς.</TextUnit>
    <TextUnit id="472" loc="474">εἰ τοῦ παρόντος τοῦδ' ἀπαλλαχθεὶς κακοῦ</TextUnit>
    <TextUnit id="473" loc="475">πόλιν νεμοίμην ὡς τὸ πρίν ποτ' ἀσφαλῆ,</TextUnit>
    <TextUnit id="474" loc="476">ἦ κάρτα πολλὴν θεοῖς ἂν εἰδείην χάριν.</TextUnit>
    <TextUnit id="475" loc="477">τὰ δ' ἀμφί τ' ̓́Αργος καὶ νομὸν τὸν ̔Ελλάδος</TextUnit>
    <TextUnit id="476" loc="478">οὐχ ὧδε πορθεῖν ῥᾴδι', ὡς λέγεις, δορί.</TextUnit>
    <TextUnit id="477" loc="479">οὐ τούσδ' ἀριστέας φασὶν ̔Ελλήνων μολεῖν;</TextUnit>
    <TextUnit id="478" loc="480">κοὐ μεμφόμεσθά γ', ἀλλ' ἄδην ἐλαύνομεν.</TextUnit>
    <TextUnit id="479" loc="481">οὐκ οὖν κτανόντες τούσδε πᾶν εἰργάσμεθα;</TextUnit>
    <TextUnit id="480" loc="482">μή νυν τὰ πόρρω τἀγγύθεν μεθεὶς σκόπει.</TextUnit>
    <TextUnit id="481" loc="483">ἀρκεῖν ἔοικέ σοι παθεῖν, δρᾶσαι δὲ μή.</TextUnit>
    <TextUnit id="482" loc="484">πολλῆς γὰρ ἄρχω κἀνθάδ' ὢν τυραννίδος.</TextUnit>
    <TextUnit id="483" loc="485">ἀλλ' εἴτε λαιὸν εἴτε δεξιὸν κέρας</TextUnit>
    <TextUnit id="484" loc="486">εἴτ' ἐν μέσοισι συμμάχοις πάρεστί σοι</TextUnit>
    <TextUnit id="485" loc="487">πέλτην ἐρεῖσαι καὶ καταστῆσαι στρατόν.</TextUnit>
    <TextUnit id="486" loc="488">μόνος μάχεσθαι πολεμίοις, ̔́Εκτορ, θέλω.</TextUnit>
    <TextUnit id="487" loc="489">εἰ δ' αἰσχρὸν ἡγῇ μὴ συνεμπρῆσαι νεῶν</TextUnit>
    <TextUnit id="488" loc="490">πρύμνας, πονήσας τὸν πάρος πολὺν χρόνον,</TextUnit>
    <TextUnit id="489" loc="491">τάξον μ' ̓Αχιλλέως καὶ στρατοῦ κατὰ στόμα.</TextUnit>
    <TextUnit id="490" loc="492">οὐκ ἔστ' ἐκείνῳ θοῦρον ἐντάξαι δόρυ.</TextUnit>
    <TextUnit id="491" loc="493">καὶ μὴν λόγος γ' ἦν ὡς ἔπλευς' ἐπ' ̓́Ιλιον.</TextUnit>
    <TextUnit id="492" loc="494">ἔπλευσε καὶ πάρεστιν: ἀλλὰ μηνίων</TextUnit>
    <TextUnit id="493" loc="495">στρατηλάταισιν οὐ συναίρεται δόρυ.</TextUnit>
    <TextUnit id="494" loc="496">τίς δὴ μετ' αὐτὸν ἄλλος εὐδοξεῖ στρατοῦ;</TextUnit>
    <TextUnit id="495" loc="497">Αἴας ἐμοὶ μὲν οὐδὲν ἡσσᾶσθαι δοκεῖ</TextUnit>
    <TextUnit id="496" loc="498">χὡ Τυδέως παῖς: ἔστι δ' αἱμυλώτατον</TextUnit>
    <TextUnit id="497" loc="499">κρότημ' ̓Οδυσσεύς, λῆμά τ' ἀρκούντως θρασὺς</TextUnit>
    <TextUnit id="498" loc="500">καὶ πλεῖστα χώραν τήνδ' ἀνὴρ καθυβρίσας:</TextUnit>
    <TextUnit id="499" loc="501">ὃς εἰς ̓Αθάνας σηκὸν ἔννυχος μολὼν</TextUnit>
    <TextUnit id="500" loc="502">κλέψας ἄγαλμα ναῦς ἐπ' ̓Αργείων φέρει.</TextUnit>
    <TextUnit id="501" loc="503">ἤδη δ' ἀγύρτης πτωχικὴν ἔχων στολὴν</TextUnit>
    <TextUnit id="502" loc="504">ἐσῆλθε πύργους, πολλὰ δ' ̓Αργείοις κακὰ</TextUnit>
    <TextUnit id="503" loc="505">ἠρᾶτο, πεμφθεὶς ̓Ιλίου κατάσκοπος:</TextUnit>
    <TextUnit id="504" loc="506">κτανὼν δὲ φρουροὺς καὶ παραστάτας πυλῶν</TextUnit>
    <TextUnit id="505" loc="507">ἐξῆλθεν: αἰεὶ δ' ἐν λόχοις εὑρίσκεται</TextUnit>
    <TextUnit id="506" loc="508">Θυμβραῖον ἀμφὶ βωμὸν ἄστεως πέλας</TextUnit>
    <TextUnit id="507" loc="509">θάσσων: κακῷ δὲ μερμέρῳ παλαίομεν.</TextUnit>
    <TextUnit id="508" loc="510">οὐδεὶς ἀνὴρ εὔψυχος ἀξιοῖ λάθρᾳ</TextUnit>
    <TextUnit id="509" loc="511">κτεῖναι τὸν ἐχθρόν, ἀλλ' ἰὼν κατὰ στόμα.</TextUnit>
    <TextUnit id="510" loc="512">τοῦτον δ' ὃν ἵζειν φὴς σὺ κλωπικὰς ἕδρας</TextUnit>
    <TextUnit id="511" loc="513">καὶ μηχανᾶσθαι, ζῶντα συλλαβὼν ἐγὼ</TextUnit>
    <TextUnit id="512" loc="514">πυλῶν ἐπ' ἐξόδοισιν ἀμπείρας ῥάχιν</TextUnit>
    <TextUnit id="513" loc="515">στήσω πετεινοῖς γυψὶ θοινατήριον.</TextUnit>
    <TextUnit id="514" loc="516">λῃστὴν γὰρ ὄντα καὶ θεῶν ἀνάκτορα</TextUnit>
    <TextUnit id="515" loc="517">συλῶντα δεῖ νιν τῷδε κατθανεῖν μόρῳ.</TextUnit>
    <TextUnit id="516" loc="518">νῦν μὲν καταυλίσθητε: καὶ γὰρ εὐφρόνη.</TextUnit>
    <TextUnit id="517" loc="519">δείξω δ' ἐγώ σοι χῶρον, ἔνθα χρὴ στρατὸν</TextUnit>
    <TextUnit id="518" loc="520">τὸν σὸν νυχεῦσαι τοῦ τεταγμένου δίχα.</TextUnit>
    <TextUnit id="519" loc="521">ξύνθημα δ' ἡμῖν Φοῖβος, ἤν τι καὶ δέῃ:</TextUnit>
    <TextUnit id="520" loc="522">μέμνης' ἀκούσας, Θρῃκί τ' ἄγγειλον στρατῷ.</TextUnit>
    <TextUnit id="521" loc="523">ὑμᾶς δὲ βάντας χρὴ προταινὶ τάξεων</TextUnit>
    <TextUnit id="522" loc="524">φρουρεῖν ἐγερτὶ καὶ νεῶν κατάσκοπον</TextUnit>
    <TextUnit id="523" loc="525">δέχθαι Δόλωνα: καὶ γάρ, εἴπερ ἐστὶ σῶς,</TextUnit>
    <TextUnit id="524" loc="526">ἤδη πελάζει στρατοπέδοισι Τρωικοῖς.</TextUnit>
    <TextUnit id="525" loc="527">τίνος ἁ φυλακά; τίς ἀμείβει</TextUnit>
    <TextUnit id="526" loc="528">τὰν ἐμάν; πρῶτα</TextUnit>
    <TextUnit id="527" loc="529">δύεται σημεῖα καὶ ἑπτάποροι</TextUnit>
    <TextUnit id="528" loc="530">Πλειάδες αἰθέριαι: μέσα δ' αἰετὸς οὐρανοῦ ποτᾶται.</TextUnit>
    <TextUnit id="529" loc="532">— ἔγρεσθε, τί μέλλετε; κοιτᾶν</TextUnit>
    <TextUnit id="530" loc="533">ἔγρεσθε πρὸς φυλακάν.</TextUnit>
    <TextUnit id="531" loc="534">οὐ λεύσσετε μηνάδος αἴγλαν;</TextUnit>
    <TextUnit id="532" loc="535">— ἀὼς δὴ πέλας, ἀὼς</TextUnit>
    <TextUnit id="533" loc="536">γίγνεται, καί τις προδρόμων</TextUnit>
    <TextUnit id="534" loc="537">ὅδε γ' ἐστὶν ἀστήρ.</TextUnit>
    <TextUnit id="535" loc="538">— τίς ἐκηρύχθη πρώτην φυλακήν;</TextUnit>
    <TextUnit id="536" loc="539">— Μυγδόνος υἱόν φασι Κόροιβον.</TextUnit>
    <TextUnit id="537" loc="540">— τίς γὰρ ἐπ' αὐτῷ; — Κίλικας Παίων</TextUnit>
    <TextUnit id="538" loc="541">στρατὸς ἤγειρεν, Μυσοὶ δ' ἡμᾶς.</TextUnit>
    <TextUnit id="539" loc="543">— οὐκ οὖν Λυκίους πέμπτην φυλακὴν</TextUnit>
    <TextUnit id="540" loc="544">βάντας ἐγείρειν</TextUnit>
    <TextUnit id="541" loc="545">καιρὸς κλήρου κατὰ μοῖραν;</TextUnit>
    <TextUnit id="542" loc="547">καὶ μὴν ἀί̈ω: Σιμόεντος</TextUnit>
    <TextUnit id="543" loc="548">ἡμένα κοίτας</TextUnit>
    <TextUnit id="544" loc="549">φοινίας ὑμνεῖ πολυχορδοτάτᾳ</TextUnit>
    <TextUnit id="545" loc="550">γήρυϊ παιδολέτωρ μελοποιὸν ἀηδονὶς μέριμναν.</TextUnit>
    <TextUnit id="546" loc="551">— ἤδη δὲ νέμουσι κατ' ̓́Ιδαν</TextUnit>
    <TextUnit id="547" loc="552">ποίμνια: νυκτιβρόμου</TextUnit>
    <TextUnit id="548" loc="553">σύριγγος ἰὰν κατακούω.</TextUnit>
    <TextUnit id="549" loc="554">— θέλγει δ' ὄμματος ἕδραν</TextUnit>
    <TextUnit id="550" loc="555">ὕπνος: ἅδιστος γὰρ ἔβα</TextUnit>
    <TextUnit id="551" loc="556">βλεφάροις πρὸς ἀοῦς.</TextUnit>
    <TextUnit id="552" loc="557">— τί ποτ' οὐ πλάθει σκοπός, ὃν ναῶν</TextUnit>
    <TextUnit id="553" loc="558">̔́Εκτωρ ὤτρυνε κατόπταν;</TextUnit>
    <TextUnit id="554" loc="559">— ταρβῶ: χρόνιος γὰρ ἄπεστιν.</TextUnit>
    <TextUnit id="555" loc="560">— ἀλλ' ἦ κρυπτὸν λόχον ἐσπαίσας</TextUnit>
    <TextUnit id="556" loc="561">διόλωλε; — τάχ' ἄν. φοβερόν μοι.</TextUnit>
    <TextUnit id="557" loc="562">— αὐδῶ Λυκίους πέμπτην φυλακὴν</TextUnit>
    <TextUnit id="558" loc="563">βάντας ἐγείρειν</TextUnit>
    <TextUnit id="559" loc="564">ἡμᾶς κλήρου κατὰ μοῖραν.</TextUnit>
    <TextUnit id="560" loc="565">Διόμηδες, οὐκ ἤκουσας — ἢ κενὸς ψόφος</TextUnit>
    <TextUnit id="561" loc="566">στάζει δι' ὤτων; — τευχέων τινὰ κτύπον;</TextUnit>
    <TextUnit id="562" loc="567">οὔκ, ἀλλὰ δεσμὰ πωλικῶν ἐξ ἀντύγων</TextUnit>
    <TextUnit id="563" loc="568">κλάζει σιδήρου: κἀμέ τοι, πρὶν ᾐσθόμην</TextUnit>
    <TextUnit id="564" loc="569">δεσμῶν ἀραγμὸν ἱππικῶν, ἔδυ φόβος.</TextUnit>
    <TextUnit id="565" loc="570">ὅρα κατ' ὄρφνην μὴ φύλαξιν ἐντύχῃς.</TextUnit>
    <TextUnit id="566" loc="571">φυλάξομαί τοι κἀν σκότῳ τιθεὶς πόδα.</TextUnit>
    <TextUnit id="567" loc="572">ἢν δ' οὖν ἐγείρῃς, οἶσθα σύνθημα στρατοῦ;</TextUnit>
    <TextUnit id="568" loc="573">20Φοῖβον20 Δόλωνος οἶδα σύμβολον κλύων.</TextUnit>
    <TextUnit id="569" loc="574">ἔα:</TextUnit>
    <TextUnit id="570" loc="575">εὐνὰς ἐρήμους τάσδε πολεμίων ὁρῶ.</TextUnit>
    <TextUnit id="571" loc="575">καὶ μὴν Δόλων γε τάσδ' ἔφραζεν ̔́Εκτορος</TextUnit>
    <TextUnit id="572" loc="576">κοίτας, ἐφ' ᾧπερ ἔγχος εἵλκυσται τόδε.</TextUnit>
    <TextUnit id="573" loc="577">τί δῆτ' ἂν εἴη; μῶν λόχος βέβηκέ ποι;</TextUnit>
    <TextUnit id="574" loc="578">ἴσως ἐφ' ἡμῖν μηχανὴν στήσων τινά.</TextUnit>
    <TextUnit id="575" loc="579">θρασὺς γὰρ ̔́Εκτωρ νῦν, ἐπεὶ κρατεῖ, θρασύς.</TextUnit>
    <TextUnit id="576" loc="580">τί δῆτ', ̓Οδυσσεῦ, δρῶμεν; οὐ γὰρ ηὕρομεν</TextUnit>
    <TextUnit id="577" loc="581">τὸν ἄνδρ' ἐν εὐναῖς, ἐλπίδων δ' ἡμάρτομεν.</TextUnit>
    <TextUnit id="578" loc="582">στείχωμεν ὡς τάχιστα ναυστάθμων πέλας.</TextUnit>
    <TextUnit id="579" loc="583">σῴζει γὰρ αὐτὸν ὅστις εὐτυχῆ θεῶν</TextUnit>
    <TextUnit id="580" loc="584">τίθησιν: ἡμῖν δ' οὐ βιαστέον τύχην.</TextUnit>
    <TextUnit id="581" loc="585">οὐκ οὖν ἐπ' Αἰνέαν ἢ τὸν ἔχθιστον Φρυγῶν</TextUnit>
    <TextUnit id="582" loc="586">Πάριν μολόντε χρὴ καρατομεῖν ξίφει;</TextUnit>
    <TextUnit id="583" loc="587">πῶς οὖν ἐν ὄρφνῃ πολεμίων ἀνὰ στρατὸν</TextUnit>
    <TextUnit id="584" loc="588">ζητῶν δυνήσῃ τούσδ' ἀκινδύνως κτανεῖν;</TextUnit>
    <TextUnit id="585" loc="589">αἰσχρόν γε μέντοι ναῦς ἐπ' ̓Αργείων μολεῖν</TextUnit>
    <TextUnit id="586" loc="590">δράσαντε μηδὲν πολεμίους νεώτερον.</TextUnit>
    <TextUnit id="587" loc="591">πῶς δ' οὐ δέδρακας; οὐ κτανόντε ναυστάθμων</TextUnit>
    <TextUnit id="588" loc="592">κατάσκοπον Δόλωνα σῴζομεν τάδε</TextUnit>
    <TextUnit id="589" loc="593">σκυλεύματ'; ἢ πᾶν στρατόπεδον πέρσειν δοκεῖς;</TextUnit>
    <TextUnit id="590" loc="594">πείθεις, πάλιν στείχωμεν: εὖ δ' εἴη τυχεῖν.</TextUnit>
    <TextUnit id="591" loc="595">ποῖ δὴ λιπόντες Τρωικῶν ἐκ τάξεων</TextUnit>
    <TextUnit id="592" loc="596">χωρεῖτε, λύπῃ καρδίαν δεδηγμένοι,</TextUnit>
    <TextUnit id="593" loc="597">εἰ μὴ κτανεῖν σφῷν ̔́Εκτορ' ἢ Πάριν θεὸς</TextUnit>
    <TextUnit id="594" loc="598">δίδωσιν; ἄνδρα δ' οὐ πέπυσθε σύμμαχον</TextUnit>
    <TextUnit id="595" loc="599">Τροίᾳ μολόντα ̔Ρῆσον οὐ φαύλῳ τρόπῳ.</TextUnit>
    <TextUnit id="596" loc="600">ὃς εἰ διοίσει νύκτα τήνδ' ἐς αὔριον,</TextUnit>
    <TextUnit id="597" loc="601">οὔτε σφ' ̓Αχιλλεὺς οὔτ' ἂν Αἴαντος δόρυ</TextUnit>
    <TextUnit id="598" loc="602">μὴ πάντα πέρσαι ναύσταθμ' ̓Αργείων σχέθοι,</TextUnit>
    <TextUnit id="599" loc="603">τείχη κατασκάψαντα καὶ πυλῶν ἔσω</TextUnit>
    <TextUnit id="600" loc="604">λόγχῃ πλατεῖαν ἐσδρομὴν ποιούμενον.</TextUnit>
    <TextUnit id="601" loc="605">τοῦτον κατακτὰς πάντ' ἔχεις. τὰς δ' ̔́Εκτορος</TextUnit>
    <TextUnit id="602" loc="606">εὐνὰς ἔασον καὶ καρατόμους σφαγάς:</TextUnit>
    <TextUnit id="603" loc="607">ἔσται γὰρ αὐτῷ θάνατος ἐξ ἄλλης χερός.</TextUnit>
    <TextUnit id="604" loc="608">δέσποιν' ̓Αθάνα, φθέγματος γὰρ ᾐσθόμην</TextUnit>
    <TextUnit id="605" loc="609">τοῦ σοῦ συνήθη γῆρυν: ἐν πόνοισι γὰρ</TextUnit>
    <TextUnit id="606" loc="610">παροῦς' ἀμύνεις τοῖς ἐμοῖς ἀεί ποτε:</TextUnit>
    <TextUnit id="607" loc="611">τὸν ἄνδρα δ' ἡμῖν, ποῦ κατηύνασται, φράσον:</TextUnit>
    <TextUnit id="608" loc="612">πόθεν τέτακται βαρβάρου στρατεύματος;</TextUnit>
    <TextUnit id="609" loc="613">ὅδ' ἐγγὺς ἧσται κοὐ συνήθροισται στρατῷ,</TextUnit>
    <TextUnit id="610" loc="614">ἀλλ' ἐκτὸς αὐτὸν τάξεων κατηύνασεν</TextUnit>
    <TextUnit id="611" loc="615">̔́Εκτωρ, ἕως ἂν νὺξ ἀμείψηται φάος.</TextUnit>
    <TextUnit id="612" loc="616">πέλας δὲ πῶλοι Θρῃκίων ἐξ ἁρμάτων</TextUnit>
    <TextUnit id="613" loc="617">λευκαὶ δέδενται, διαπρεπεῖς ἐν εὐφρόνῃ:</TextUnit>
    <TextUnit id="614" loc="618">στίλβουσι δ' ὥστε ποταμίου κύκνου πτερόν.</TextUnit>
    <TextUnit id="615" loc="619">ταύτας, κτανόντες δεσπότην, κομίζετε,</TextUnit>
    <TextUnit id="616" loc="620">κάλλιστον οἴκοις σκῦλον: οὐ γὰρ ἔσθ' ὅπου</TextUnit>
    <TextUnit id="617" loc="621">τοιόνδ' ὄχημα χθὼν κέκευθε πωλικόν.</TextUnit>
    <TextUnit id="618" loc="622">Διόμηδες, ἢ σὺ κτεῖνε Θρῄκιον λεών,</TextUnit>
    <TextUnit id="619" loc="623">ἢ 'μοὶ πάρες γε, σοὶ δὲ χρὴ πώλους μέλειν.</TextUnit>
    <TextUnit id="620" loc="624">ἐγὼ φονεύσω, πωλοδαμνήσεις δὲ σύ:</TextUnit>
    <TextUnit id="621" loc="625">τρίβων γὰρ εἶ τὰ κομψὰ καὶ νοεῖν σοφός.</TextUnit>
    <TextUnit id="622" loc="626">χρὴ δ' ἄνδρα τάσσειν οὗ μάλιστ' ἂν ὠφελοῖ.</TextUnit>
    <TextUnit id="623" loc="627">καὶ μὴν καθ' ἡμᾶς τόνδ' ̓Αλέξανδρον βλέπω</TextUnit>
    <TextUnit id="624" loc="628">στείχοντα, φυλάκων ἔκ τινος πεπυσμένον</TextUnit>
    <TextUnit id="625" loc="629">δόξας ἀσήμους πολεμίων μεμβλωκότων.</TextUnit>
    <TextUnit id="626" loc="630">πότερα σὺν ἄλλοις ἢ μόνος πορεύεται;</TextUnit>
    <TextUnit id="627" loc="631">μόνος: πρὸς εὐνὰς δ', ὡς ἔοικεν, ̔́Εκτορος</TextUnit>
    <TextUnit id="628" loc="632">χωρεῖ, κατόπτας σημανῶν ἥκειν στρατοῦ.</TextUnit>
    <TextUnit id="629" loc="633">οὐκ οὖν ὑπάρχειν τόνδε κατθανόντα χρή;</TextUnit>
    <TextUnit id="630" loc="634">οὐκ ἂν δύναιο τοῦ πεπρωμένου πλέον.</TextUnit>
    <TextUnit id="631" loc="635">τοῦτον δὲ πρὸς σῆς χειρὸς οὐ θέμις θανεῖν.</TextUnit>
    <TextUnit id="632" loc="636">ἀλλ' ᾧπερ ἥκεις μορσίμους φέρων σφαγάς,</TextUnit>
    <TextUnit id="633" loc="637">τάχυν': ἐγὼ δέ, τῷδε σύμμαχος Κύπρις</TextUnit>
    <TextUnit id="634" loc="638">δοκοῦς' ἀρωγὸς ἐν πόνοις παραστατεῖν,</TextUnit>
    <TextUnit id="635" loc="639">σαθροῖς λόγοισιν ἐχθρὸν ἄνδρ' ἀμείψομαι.</TextUnit>
    <TextUnit id="636" loc="640">καὶ ταῦτ' ἐγὼ μὲν εἶπον: ὃν δὲ χρὴ παθεῖν,</TextUnit>
    <TextUnit id="637" loc="641">οὐκ οἶδεν οὐδ' ἤκουσεν ἐγγὺς ὢν λόγου.</TextUnit>
    <TextUnit id="638" loc="642">σὲ τὸν στρατηγὸν καὶ κασίγνητον λέγω,</TextUnit>
    <TextUnit id="639" loc="643">̔́Εκτορ, καθεύδεις; οὐκ ἐγείρεσθαί σε χρῆν;</TextUnit>
    <TextUnit id="640" loc="644">ἐχθρῶν τις ἡμῖν χρίμπτεται στρατεύματι,</TextUnit>
    <TextUnit id="641" loc="645">ἢ κλῶπες ἄνδρες ἢ κατάσκοποί τινες.</TextUnit>
    <TextUnit id="642" loc="646">θάρσει: φυλάσσει ς' ἥδε πρευμενὴς Κύπρις.</TextUnit>
    <TextUnit id="643" loc="647">μέλει δ' ὁ σός μοι πόλεμος, οὐδ' ἀμνημονῶ</TextUnit>
    <TextUnit id="644" loc="648">τιμῆς, ἐπαινῶ δ' εὖ παθοῦσα πρὸς σέθεν.</TextUnit>
    <TextUnit id="645" loc="649">καὶ νῦν ἐπ' εὐτυχοῦντι Τρωικῷ στρατῷ</TextUnit>
    <TextUnit id="646" loc="650">ἥκω πορεύους' ἄνδρα σοι μέγαν φίλον,</TextUnit>
    <TextUnit id="647" loc="651">τῆς ὑμνοποιοῦ παῖδα Θρῄκιον θεᾶς</TextUnit>
    <TextUnit id="648" loc="652">Μούσης: πατρὸς δὲ Στρυμόνος κικλήσκεται.</TextUnit>
    <TextUnit id="649" loc="653">αἰεί ποτ' εὖ φρονοῦσα τυγχάνεις πόλει</TextUnit>
    <TextUnit id="650" loc="654">κἀμοί, μέγιστον δ' ἐν βίῳ κειμήλιον</TextUnit>
    <TextUnit id="651" loc="655">κρίνας σέ φημι τῇδε προσθέσθαι πόλει.</TextUnit>
    <TextUnit id="652" loc="656">ἥκω δ' ἀκούσας οὐ τορῶς — φήμη δέ τις</TextUnit>
    <TextUnit id="653" loc="657">φύλαξιν ἐμπέπτωκεν — ὡς κατάσκοποι</TextUnit>
    <TextUnit id="654" loc="658">ἥκους' ̓Αχαιῶν. χὣ μὲν οὐκ ἰδὼν λέγει,</TextUnit>
    <TextUnit id="655" loc="659">ὃ δ' εἰσιδὼν μολόντας οὐκ ἔχει φράσαι:</TextUnit>
    <TextUnit id="656" loc="660">ὧν οὕνεκ' εὐνὰς ἤλυθον πρὸς ̔́Εκτορος.</TextUnit>
    <TextUnit id="657" loc="661">μηδὲν φοβηθῇς: οὐδὲν ἐν στρατῷ νέον:</TextUnit>
    <TextUnit id="658" loc="662">̔́Εκτωρ δὲ φροῦδος Θρῇκα κοιμήσων στρατόν.</TextUnit>
    <TextUnit id="659" loc="663">σύ τοί με πείθεις, σοῖς δὲ πιστεύων λόγοις</TextUnit>
    <TextUnit id="660" loc="664">τάξιν φυλάξων εἶμ' ἐλεύθερος φόβου.</TextUnit>
    <TextUnit id="661" loc="665">χώρει: μέλειν γὰρ πάντ' ἐμοὶ δόκει τὰ σά,</TextUnit>
    <TextUnit id="662" loc="666">ὥστ' εὐτυχοῦντας συμμάχους ἐμοὺς ὁρᾶν.</TextUnit>
    <TextUnit id="663" loc="667">γνώσῃ δὲ καὶ σὺ τὴν ἐμὴν προθυμίαν.</TextUnit>
    <TextUnit id="664" loc="668">ὑμᾶς δ' ἀυτῶ τοὺς ἄγαν ἐρρωμένους,</TextUnit>
    <TextUnit id="665" loc="669">Λαερτίου παῖ, θηκτὰ κοιμίσαι ξίφη.</TextUnit>
    <TextUnit id="666" loc="670">κεῖται γὰρ ἡμῖν Θρῄκιος στρατηλάτης,</TextUnit>
    <TextUnit id="667" loc="671">ἵπποι τ' ἔχονται, πολέμιοι δ' ᾐσθημένοι</TextUnit>
    <TextUnit id="668" loc="672">χωροῦς' ἐφ' ὑμᾶς: ἀλλ' ὅσον τάχιστα χρὴ</TextUnit>
    <TextUnit id="669" loc="673">φεύγειν πρὸς ὁλκοὺς ναυστάθμων. τί μέλλετε</TextUnit>
    <TextUnit id="670" loc="674">σκηπτοῦ 'πιόντος πολεμίων σῷσαι βίον;</TextUnit>
    <TextUnit id="671" loc="675">ἔα ἔα:</TextUnit>
    <TextUnit id="672" loc="676">βάλε βάλε βάλε βάλε.</TextUnit>
    <TextUnit id="673" loc="677">θένε θένε.</TextUnit>
    <TextUnit id="674" loc="678">— τίς ἁνήρ; λεύσσετε: τοῦτον αὐδῶ.</TextUnit>
    <TextUnit id="675" loc="679">— κλῶπες οἵτινες κατ' ὄρφνην τόνδε κινοῦσι στρατόν.</TextUnit>
    <TextUnit id="676" loc="680">— δεῦρο δεῦρο πᾶς.</TextUnit>
    <TextUnit id="677" loc="681">— τούσδ' ἔχω, τούσδ' ἔμαρψα.</TextUnit>
    <TextUnit id="678" loc="682">— τίς ὁ λόχος; πόθεν ἔβας; ποδαπὸς εἶ;</TextUnit>
    <TextUnit id="679" loc="683">οὔ σε χρὴ εἰδέναι: θανῇ γὰρ σήμερον δράσας κακῶς.</TextUnit>
    <TextUnit id="680" loc="684">οὐκ ἐρεῖς ξύνθημα, λόγχην πρὶν διὰ στέρνων μολεῖν;</TextUnit>
    <TextUnit id="681" loc="685">ἵστω. θάρσει.    πέλας ἴθι. παῖε πᾶς.</TextUnit>
    <TextUnit id="682" loc="686">ἦ σὺ δὴ ̔Ρῆσον κατέκτας;    ἀλλὰ τὸν κτενοῦντα σὲ</TextUnit>
    <TextUnit id="683" loc="687">ἴσχε πᾶς τις.    οὐ μὲν οὖν.    ἆ: φίλιον ἄνδρα μὴ θένῃς.</TextUnit>
    <TextUnit id="684" loc="688">καὶ τί δὴ τὸ σῆμα;    Φοῖβος.    ἔμαθον: ἴσχε πᾶς δόρυ.</TextUnit>
    <TextUnit id="685" loc="689">οἶσθ' ὅποι βεβᾶσιν ἅνδρες;    τῇδέ πῃ κατείδομεν.</TextUnit>
    <TextUnit id="686" loc="690">ἕρπω πᾶς κατ' ἴχνος αὐτῶν. ἢ βοὴν ἐγερτέον;</TextUnit>
    <TextUnit id="687" loc="691">ἀλλὰ συμμάχους ταράσσειν δεινὸν ἐκ νυκτῶν φόβῳ.</TextUnit>
    <TextUnit id="688" loc="692">τίς ἀνδρῶν ὁ βάς;</TextUnit>
    <TextUnit id="689" loc="693">τίς ὁ μέγα θρασὺς ἐπεύξεται</TextUnit>
    <TextUnit id="690" loc="694">χέρα φυγὼν ἐμάν;</TextUnit>
    <TextUnit id="691" loc="695">πόθεν νιν κυρήσω;</TextUnit>
    <TextUnit id="692" loc="696">τίνι προσεικάσω,</TextUnit>
    <TextUnit id="693" loc="697">ὅστις δι' ὄρφνης ἦλθ' ἀδειμάντῳ ποδὶ</TextUnit>
    <TextUnit id="694" loc="698">διά τε τάξεων καὶ φυλάκων ἕδρας;</TextUnit>
    <TextUnit id="695" loc="699">Θεσσαλὸς ἢ</TextUnit>
    <TextUnit id="696" loc="700">παραλίαν Λοκρῶν νεμόμενος πόλιν;</TextUnit>
    <TextUnit id="697" loc="701">ἢ νησιώτην σποράδα κέκτηται βίον;</TextUnit>
    <TextUnit id="698" loc="702">τίς ἦν; πόθεν; ποίας πάτρας;</TextUnit>
    <TextUnit id="699" loc="703">ποῖον δ' εὔχεται τὸν ὕπατον θεῶν;</TextUnit>
    <TextUnit id="700" loc="704">— ἆρ' ἔστ' ̓Οδυσσέως τοὔργον ἢ τίνος τόδε;</TextUnit>
    <TextUnit id="701" loc="705">εἰ τοῖς πάροιθε χρὴ τεκμαίρεσθαι: τί μήν;</TextUnit>
    <TextUnit id="702" loc="706">— δοκεῖς γάρ; — τί μὴν οὔ;</TextUnit>
    <TextUnit id="703" loc="707">— θρασὺς γοῦν ἐς ἡμᾶς.</TextUnit>
    <TextUnit id="704" loc="708">— τίν' ἀλκήν; τίν' αἰνεῖς; — ̓Οδυσσῆ.</TextUnit>
    <TextUnit id="705" loc="709">— μὴ κλωπὸς αἴνει φωτὸς αἱμύλον δόρυ.</TextUnit>
    <TextUnit id="706" loc="710">ἔβα καὶ πάρος</TextUnit>
    <TextUnit id="707" loc="711">κατὰ πόλιν, ὕπαφρον ὄμμ' ἔχων,</TextUnit>
    <TextUnit id="708" loc="712">ῥακοδύτῳ στολᾷ</TextUnit>
    <TextUnit id="709" loc="713">πυκασθείς, ξιφήρης</TextUnit>
    <TextUnit id="710" loc="714">κρύφιος ἐν πέπλοις.</TextUnit>
    <TextUnit id="711" loc="715">βίον δ' ἐπαιτῶν εἷρπ' ἀγύρτης τις λάτρις,</TextUnit>
    <TextUnit id="712" loc="716">ψαφαρόχρουν κάρα πολυπινές τ' ἔχων:</TextUnit>
    <TextUnit id="713" loc="717">πολλὰ δὲ τὰν</TextUnit>
    <TextUnit id="714" loc="718">βασιλίδ' ἑστίαν ̓Ατρειδᾶν κακῶς</TextUnit>
    <TextUnit id="715" loc="719">ἔβαζε δῆθεν ἐχθρὸς ὢν στρατηλάταις.</TextUnit>
    <TextUnit id="716" loc="720">ὄλοιτ' ὄλοιτο πανδίκως,</TextUnit>
    <TextUnit id="717" loc="721">πρὶν ἐπὶ γᾶν Φρυγῶν ποδὸς ἴχνος βαλεῖν.</TextUnit>
    <TextUnit id="718" loc="722">— εἴτ' οὖν ̓Οδυσσέως εἴτε μή, φόβος μ' ἔχει:</TextUnit>
    <TextUnit id="719" loc="723">̔́Εκτωρ γὰρ ἡμῖν τοῖς φύλαξι μέμψεται.</TextUnit>
    <TextUnit id="720" loc="724">— τί λάσκων; — δυσοίζων.</TextUnit>
    <TextUnit id="721" loc="725">— τί δρᾶσαι; τί ταρβεῖς;</TextUnit>
    <TextUnit id="722" loc="726">— καθ' ἡμᾶς περᾶσαι — τίν' ἀνδρῶν;</TextUnit>
    <TextUnit id="723" loc="727">— οἳ τῆσδε νυκτὸς ἦλθον ἐς Φρυγῶν στρατόν.</TextUnit>
    <TextUnit id="724" loc="728">ἰὼ, ἰώ, δαίμονος τύχα βαρεῖα. φεῦ φεῦ.</TextUnit>
    <TextUnit id="725" loc="729">ἔα, ἔα:</TextUnit>
    <TextUnit id="726" loc="730">σῖγα πᾶς ὕφιζ': ἴσως γὰρ ἐς βόλον τις ἔρχεται.</TextUnit>
    <TextUnit id="727" loc="731">ἰὼ ἰώ,</TextUnit>
    <TextUnit id="728" loc="732">συμφορὰ βαρεῖα Θρῃκῶν.    συμμάχων τις ὁ στένων.</TextUnit>
    <TextUnit id="729" loc="733">ἰὼ ἰώ,</TextUnit>
    <TextUnit id="730" loc="734">δύστηνος ἐγώ: σύ τ', ἄναξ Θρῃκῶν,</TextUnit>
    <TextUnit id="731" loc="735">ὦ στυγνοτάτην Τροίαν ἐσιδών,</TextUnit>
    <TextUnit id="732" loc="735">οἷόν σε βίου τέλος εἷλεν.</TextUnit>
    <TextUnit id="733" loc="736">τίς εἶ ποτ' ἀνδρῶν συμμάχων; κατ' εὐφρόνην</TextUnit>
    <TextUnit id="734" loc="737">ἀμβλῶπες αὐγαὶ κοὔ σε γιγνώσκω τορῶς.</TextUnit>
    <TextUnit id="735" loc="738">ποῦ τιν' ἀνάκτων Τρωικῶν εὕρω;</TextUnit>
    <TextUnit id="736" loc="739">ποῦ δῆθ' ̔́Εκτωρ</TextUnit>
    <TextUnit id="737" loc="740">τὸν ὑπασπίδιον κοῖτον ἰαύει;</TextUnit>
    <TextUnit id="738" loc="741">τίνι σημήνω διόπων στρατιᾶς</TextUnit>
    <TextUnit id="739" loc="742">οἷα πεπόνθαμεν, οἷά τις ἡμᾶς</TextUnit>
    <TextUnit id="740" loc="743">δράσας ἀφανῆ φροῦδος, φανερὸν</TextUnit>
    <TextUnit id="741" loc="744">Θρῃξὶν πένθος τολυπεύσας;</TextUnit>
    <TextUnit id="742" loc="745">κακὸν κυρεῖν τι Θρῃκίῳ στρατεύματι</TextUnit>
    <TextUnit id="743" loc="746">ἔοικεν, οἷα τοῦδε γιγνώσκω κλύων.</TextUnit>
    <TextUnit id="744" loc="747">ἔρρει στρατιά, πέπτωκεν ἄναξ</TextUnit>
    <TextUnit id="745" loc="748">δολίῳ πληγῇ.</TextUnit>
    <TextUnit id="746" loc="749">ἆ ἆ ἆ ἆ,</TextUnit>
    <TextUnit id="747" loc="750">οἵα μ' ὀδύνη τείρει φονίου</TextUnit>
    <TextUnit id="748" loc="751">τραύματος εἴσω. πῶς ἂν ὀλοίμην;</TextUnit>
    <TextUnit id="749" loc="752">χρῆν γάρ μ' ἀκλεῶς ̔Ρῆσόν τε θανεῖν,</TextUnit>
    <TextUnit id="750" loc="753">Τροίᾳ κέλσαντ' ἐπίκουρον;</TextUnit>
    <TextUnit id="751" loc="754">τάδ' οὐκ ἐν αἰνιγμοῖσι σημαίνει κακά:</TextUnit>
    <TextUnit id="752" loc="755">σαφῶς γὰρ αὐδᾷ συμμάχους ὀλωλότας.</TextUnit>
    <TextUnit id="753" loc="756">κακῶς πέπρακται κἀπὶ τοῖς κακοῖσι πρὸς</TextUnit>
    <TextUnit id="754" loc="757">αἴσχιστα: καίτοι δὶς τόσον κακὸν τόδε:</TextUnit>
    <TextUnit id="755" loc="758">θανεῖν γὰρ εὐκλεῶς μέν, εἰ θανεῖν χρεών,</TextUnit>
    <TextUnit id="756" loc="759">λυπρὸν μὲν οἶμαι τῷ θανόντι — πῶς γὰρ οὔ; —</TextUnit>
    <TextUnit id="757" loc="760">τοῖς ζῶσι δ' ὄγκος καὶ δόμων εὐδοξία.</TextUnit>
    <TextUnit id="758" loc="761">ἡμεῖς δ' ἀβούλως κἀκλεῶς ὀλώλαμεν.</TextUnit>
    <TextUnit id="759" loc="762">ἐπεὶ γὰρ ἡμᾶς ηὔνας' ̔Εκτόρεια χείρ,</TextUnit>
    <TextUnit id="760" loc="763">ξύνθημα λέξας, ηὕδομεν πεδοστιβεῖ</TextUnit>
    <TextUnit id="761" loc="764">κόπῳ δαμέντες, οὐδ' ἐφρουρεῖτο στρατὸς</TextUnit>
    <TextUnit id="762" loc="765">φυλακαῖσι νυκτέροισιν, οὐδ' ἐν τάξεσιν</TextUnit>
    <TextUnit id="763" loc="766">ἔκειτο τεύχη, πλῆκτρά τ' οὐκ ἐπὶ ζυγοῖς</TextUnit>
    <TextUnit id="764" loc="767">ἵππων καθήρμοσθ', ὡς ἄναξ ἐπεύθετο</TextUnit>
    <TextUnit id="765" loc="768">κρατοῦντας ὑμᾶς κἀφεδρεύοντας νεῶν</TextUnit>
    <TextUnit id="766" loc="769">πρύμναισι: φαύλως δ' ηὕδομεν πεπτωκότες.</TextUnit>
    <TextUnit id="767" loc="770">κἀγὼ μελούσῃ καρδίᾳ λήξας ὕπνου</TextUnit>
    <TextUnit id="768" loc="771">πώλοισι χόρτον, προσδοκῶν ἑωθινὴν</TextUnit>
    <TextUnit id="769" loc="772">ζεύξειν ἐς ἀλκήν, ἀφθόνῳ μετρῶ χερί.</TextUnit>
    <TextUnit id="770" loc="773">λεύσσω δὲ φῶτε περιπολοῦνθ' ἡμῶν στρατὸν</TextUnit>
    <TextUnit id="771" loc="774">πυκνῆς δι' ὄρφνης: ὡς δ' ἐκινήθην ἐγώ,</TextUnit>
    <TextUnit id="772" loc="775">ἐπτηξάτην τε κἀνεχωρείτην πάλιν:</TextUnit>
    <TextUnit id="773" loc="776">ἤπυσα δ' αὐτοῖς μὴ πελάζεσθαι στρατῷ,</TextUnit>
    <TextUnit id="774" loc="777">κλῶπας δοκήσας συμμάχων πλάθειν τινάς.</TextUnit>
    <TextUnit id="775" loc="778">οἳ δ' οὐδέν: οὐ μὴν οὐδ' ἐγὼ τὰ πλείονα.</TextUnit>
    <TextUnit id="776" loc="779">ηὗδον δ' ἀπελθὼν αὖθις ἐς κοίτην πάλιν.</TextUnit>
    <TextUnit id="777" loc="780">καί μοι καθ' ὕπνον δόξα τις παρίσταται:</TextUnit>
    <TextUnit id="778" loc="781">ἵππους γὰρ ἃς ἔθρεψα κἀδιφρηλάτουν</TextUnit>
    <TextUnit id="779" loc="782">̔Ρήσῳ παρεστώς, εἶδον, ὡς ὄναρ δοκῶν,</TextUnit>
    <TextUnit id="780" loc="783">λύκους ἐπεμβεβῶτας ἑδραίαν ῥάχιν:</TextUnit>
    <TextUnit id="781" loc="784">θείνοντε δ' οὐρᾷ πωλικῆς ῥινοῦ τρίχα</TextUnit>
    <TextUnit id="782" loc="785">ἤλαυνον, αἳ δ' ἔρρεγκον ἐξ ἀντηρίδων</TextUnit>
    <TextUnit id="783" loc="786">θυμὸν πνέουσαι κἀνεχαίτιζον φόβῳ.</TextUnit>
    <TextUnit id="784" loc="787">ἐγὼ δ' ἀμύνων θῆρας ἐξεγείρομαι</TextUnit>
    <TextUnit id="785" loc="788">πώλοισιν: ἔννυχος γὰρ ἐξώρμα φόβος.</TextUnit>
    <TextUnit id="786" loc="789">κλύω δ' ἐπάρας κρᾶτα μυχθισμὸν νεκρῶν.</TextUnit>
    <TextUnit id="787" loc="790">θερμὸς δὲ κρουνὸς δεσπότου πάρα σφαγαῖς</TextUnit>
    <TextUnit id="788" loc="791">βάλλει με δυσθνῄσκοντος αἵματος νέου.</TextUnit>
    <TextUnit id="789" loc="792">ὀρθὸς δ' ἀνᾴσσω χειρὶ σὺν κενῇ δορός.</TextUnit>
    <TextUnit id="790" loc="793">καί μ' ἔγχος αὐγάζοντα καὶ θηρώμενον</TextUnit>
    <TextUnit id="791" loc="794">παίει παραστὰς νεῖραν ἐς πλευρὰν ξίφει</TextUnit>
    <TextUnit id="792" loc="795">ἀνὴρ ἀκμάζων: φασγάνου γὰρ ᾐσθόμην</TextUnit>
    <TextUnit id="793" loc="796">πληγῆς, βαθεῖαν ἄλοκα τραύματος λαβών.</TextUnit>
    <TextUnit id="794" loc="797">πίπτω δὲ πρηνής: οἳ δ' ὄχημα πωλικὸν</TextUnit>
    <TextUnit id="795" loc="798">λαβόντες ἵππων ἵεσαν φυγῇ πόδα.</TextUnit>
    <TextUnit id="796" loc="799">ἆ ἆ.</TextUnit>
    <TextUnit id="797" loc="800">ὀδύνη με τείρει, κοὐκέτ' ὀρθοῦμαι τάλας.</TextUnit>
    <TextUnit id="798" loc="800">καὶ ξυμφορὰν μὲν οἶδ' ὁρῶν, τρόπῳ δ' ὅτῳ</TextUnit>
    <TextUnit id="799" loc="801">τεθνᾶσιν οἱ θανόντες οὐκ ἔχω φράσαι,</TextUnit>
    <TextUnit id="800" loc="802">οὐδ' ἐξ ὁποίας χειρός. εἰκάσαι δέ μοι</TextUnit>
    <TextUnit id="801" loc="803">πάρεστι λυπρὰ πρὸς φίλων πεπονθέναι.</TextUnit>
    <TextUnit id="802" loc="804">ἡνίοχε Θρῃκὸς τοῦ κακῶς πεπραγότος,</TextUnit>
    <TextUnit id="803" loc="805">μηδὲν δυσοίζου: πολέμιοι '̓́δρασαν τάδε.</TextUnit>
    <TextUnit id="804" loc="806">̔́Εκτωρ δὲ καὐτὸς συμφορᾶς πεπυσμένος</TextUnit>
    <TextUnit id="805" loc="807">χωρεῖ: συναλγεῖ δ', ὡς ἔοικε, σοῖς κακοῖς.</TextUnit>
    <TextUnit id="806" loc="808">πῶς, ὦ μέγιστα πήματ' ἐξειργασμένοι,</TextUnit>
    <TextUnit id="807" loc="809">μολόντες ὑμᾶς πολεμίων κατάσκοποι</TextUnit>
    <TextUnit id="808" loc="810">λήθουσιν αἰσχρῶς, καὶ κατεσφάγη στρατός,</TextUnit>
    <TextUnit id="809" loc="811">κοὔτ' εἰσιόντας στρατόπεδ' ἐξαπώσατε</TextUnit>
    <TextUnit id="810" loc="812">οὔτ' ἐξιόντας; τῶνδε τίς τείσει δίκην</TextUnit>
    <TextUnit id="811" loc="813">πλὴν σοῦ; σὲ γὰρ δὴ φύλακά φημ' εἶναι στρατοῦ.</TextUnit>
    <TextUnit id="812" loc="814">φροῦδοι δ' ἄπληκτοι, τῇ Φρυγῶν κακανδρίᾳ</TextUnit>
    <TextUnit id="813" loc="815">πόλλ' ἐγγελῶντες τῷ στρατηλάτῃ τ' ἐμοί.</TextUnit>
    <TextUnit id="814" loc="816">εὖ νυν τόδ' ἴστε — Ζεὺς ὀμώμοται πατήρ —</TextUnit>
    <TextUnit id="815" loc="817">ἤτοι μάραγνά γ' ἢ καρανιστὴς μόρος</TextUnit>
    <TextUnit id="816" loc="818">μένει σε δρῶντα τοιάδ', ἢ τὸν ̔́Εκτορα</TextUnit>
    <TextUnit id="817" loc="819">τὸ μηδὲν εἶναι καὶ κακὸν νομίζετε.</TextUnit>
    <TextUnit id="818" loc="820">ἰὼ ἰώ,</TextUnit>
    <TextUnit id="819" loc="821">μετὰ σέ, ναί, μετὰ σέ, ὦ πολίοχον κράτος,</TextUnit>
    <TextUnit id="820" loc="822">τότ' ἄρ' ἔμολον, ὅτε σοι</TextUnit>
    <TextUnit id="821" loc="824">ἄγγελος ἦλθον ἀμφὶ ναῦς πύρ' αἴθειν:</TextUnit>
    <TextUnit id="822" loc="825">ἐπεὶ ἄγρυπνον ὄμμ' ἐν εὐφρόνῃ</TextUnit>
    <TextUnit id="823" loc="826">οὔτ' ἐκοίμις' οὔτ' ἔβριξ',</TextUnit>
    <TextUnit id="824" loc="827">οὐ τὰς Σιμοεντιάδας πηγάς: μή μοι</TextUnit>
    <TextUnit id="825" loc="828">κότον, ὦ ἄνα, θῇς: ἀναίτιος γὰρ</TextUnit>
    <TextUnit id="826" loc="829">ἔγωγε πάντων.</TextUnit>
    <TextUnit id="827" loc="830">εἰ δὲ χρόνῳ παράκαιρον ἔργον ἢ λόγον</TextUnit>
    <TextUnit id="828" loc="831">πύθῃ, κατά με γᾶς</TextUnit>
    <TextUnit id="829" loc="832">ζῶντα πόρευσον: οὐ παραιτοῦμαι.</TextUnit>
    <TextUnit id="830" loc="833">τί τοῖσδ' ἀπειλεῖς βάρβαρός τε βαρβάρου</TextUnit>
    <TextUnit id="831" loc="834">γνώμην ὑφαιρῇ τὴν ἐμήν, πλέκων λόγους;</TextUnit>
    <TextUnit id="832" loc="835">σὺ ταῦτ' ἔδρασας: οὐδέν' ἂν δεξαίμεθα</TextUnit>
    <TextUnit id="833" loc="836">οὔθ' οἱ θανόντες οὔτ' ἂν οἱ τετρωμένοι</TextUnit>
    <TextUnit id="834" loc="837">ἄλλον: μακροῦ γε δεῖ σε καὶ σοφοῦ λόγου,</TextUnit>
    <TextUnit id="835" loc="838">ὅτῳ με πείσεις μὴ φίλους κατακτανεῖν,</TextUnit>
    <TextUnit id="836" loc="839">ἵππων ἐρασθείς, ὧν ἕκατι συμμάχους</TextUnit>
    <TextUnit id="837" loc="840">τοὺς σοὺς φονεύεις, πόλλ' ἐπισκήπτων μολεῖν.</TextUnit>
    <TextUnit id="838" loc="841">ἦλθον, τεθνᾶσιν: εὐπρεπέστερον Πάρις</TextUnit>
    <TextUnit id="839" loc="842">ξενίαν κατῄσχυν' ἢ σὺ συμμάχους κτανών.</TextUnit>
    <TextUnit id="840" loc="843">μὴ γάρ τι λέξῃς ὥς τις ̓Αργείων μολὼν</TextUnit>
    <TextUnit id="841" loc="844">διώλες' ἡμᾶς: τίς δ' ὑπερβαλὼν λόχους</TextUnit>
    <TextUnit id="842" loc="845">Τρώων ἐφ' ἡμᾶς ἦλθεν, ὥστε καὶ λαθεῖν;</TextUnit>
    <TextUnit id="843" loc="846">σὺ πρόσθεν ἡμῶν ἧσο καὶ Φρυγῶν στρατός.</TextUnit>
    <TextUnit id="844" loc="847">τίς οὖν τέτρωται, τίς τέθνηκε συμμάχων</TextUnit>
    <TextUnit id="845" loc="848">τῶν σῶν, μολόντων ὧν σὺ πολεμίων λέγεις;</TextUnit>
    <TextUnit id="846" loc="849">ἡμεῖς δ' ἑκὰς τετρώμεθ', οἳ δὲ μειζόνως</TextUnit>
    <TextUnit id="847" loc="850">παθόντες οὐχ ὁρῶσιν ἡλίου φάος.</TextUnit>
    <TextUnit id="848" loc="851">ἁπλῶς δ' ̓Αχαιῶν οὐδέν' αἰτιώμεθα.</TextUnit>
    <TextUnit id="849" loc="852">τίς δ' ἂν χαμεύνας πολεμίων κατ' εὐφρόνην</TextUnit>
    <TextUnit id="850" loc="853">̔Ρήσου μολὼν ἐξηῦρεν, εἰ μή τις θεῶν</TextUnit>
    <TextUnit id="851" loc="854">ἔφραζε τοῖς κτανοῦσιν; οὐδ' ἀφιγμένον</TextUnit>
    <TextUnit id="852" loc="855">τὸ πάμπαν ᾖσαν: ἀλλὰ μηχανᾷ τάδε.</TextUnit>
    <TextUnit id="853" loc="856">χρόνον μὲν ἤδη συμμάχοισι χρώμεθα</TextUnit>
    <TextUnit id="854" loc="857">ὅσονπερ ἐν γῇ τῇδ' ̓Αχαιικὸς λεώς,</TextUnit>
    <TextUnit id="855" loc="858">κοὐδὲν πρὸς αὐτῶν οἶδα πλημμελὲς κλύων:</TextUnit>
    <TextUnit id="856" loc="859">ἐν σοὶ δ' ἂν ἀρχοίμεσθα. μή μ' ἔρως ἕλοι</TextUnit>
    <TextUnit id="857" loc="860">τοιοῦτος ἵππων ὥστ' ἀποκτείνειν φίλους.</TextUnit>
    <TextUnit id="858" loc="861">καὶ ταῦτ' ̓Οδυσσεύς: τίς γὰρ ἄλλος ἄν ποτε</TextUnit>
    <TextUnit id="859" loc="862">ἔδρασεν ἢ 'βούλευσεν ̓Αργείων ἀνήρ;</TextUnit>
    <TextUnit id="860" loc="863">δέδοικα δ' αὐτὸν καί τί μου θράσσει φρένας,</TextUnit>
    <TextUnit id="861" loc="864">μὴ καὶ Δόλωνα συντυχὼν κατακτάνῃ:</TextUnit>
    <TextUnit id="862" loc="865">χρόνον γὰρ ἤδη φροῦδος ὢν οὐ φαίνεται.</TextUnit>
    <TextUnit id="863" loc="866">οὐκ οἶδα τοὺς σοὺς οὓς λέγεις ̓Οδυσσέας:</TextUnit>
    <TextUnit id="864" loc="867">ἡμεῖς δ' ὑπ' ἐχθρῶν οὐδενὸς πεπλήγμεθα.</TextUnit>
    <TextUnit id="865" loc="868">σὺ δ' οὖν νόμιζε ταῦτ', ἐπείπερ σοι δοκεῖ.</TextUnit>
    <TextUnit id="866" loc="869">ὦ γαῖα πατρίς, πῶς ἂν ἐνθάνοιμί σοι;</TextUnit>
    <TextUnit id="867" loc="870">μὴ θνῇσχ': ἅλις γὰρ τῶν τεθνηκότων ὄχλος.</TextUnit>
    <TextUnit id="868" loc="871">ποῖ δὴ τράπωμαι δεσποτῶν μονούμενος;</TextUnit>
    <TextUnit id="869" loc="872">οἶκός σε κεύθων οὑμὸς ἐξιάσεται.</TextUnit>
    <TextUnit id="870" loc="873">καὶ πῶς με κηδεύσουσιν αὐθεντῶν χέρες;</TextUnit>
    <TextUnit id="871" loc="874">ὅδ' αὖ τὸν αὐτὸν μῦθον οὐ λήξει λέγων.</TextUnit>
    <TextUnit id="872" loc="875">ὄλοιθ' ὁ δράσας. οὐ γὰρ ἐς σὲ τείνεται</TextUnit>
    <TextUnit id="873" loc="876">γλῶσς', ὡς σὺ κομπεῖς: ἡ Δίκη δ' ἐπίσταται.</TextUnit>
    <TextUnit id="874" loc="877">λάζυσθ': ἄγοντες δ' αὐτὸν ἐς δόμους ἐμούς,</TextUnit>
    <TextUnit id="875" loc="878">οὕτως ὅπως ἂν μὴ 'γκαλῇ πορσύνετε:</TextUnit>
    <TextUnit id="876" loc="879">ὑμᾶς δ' ἰόντας τοῖσιν ἐν τείχει χρεὼν</TextUnit>
    <TextUnit id="877" loc="880">Πριάμῳ τε καὶ γέρουσι σημῆναι νεκροὺς</TextUnit>
    <TextUnit id="878" loc="881">θάπτειν κελεύθου λεωφόρου πρὸς ἐκτροπάς.</TextUnit>
    <TextUnit id="879" loc="882">τί ποτ' εὐτυχίας ἐκ τῆς μεγάλης</TextUnit>
    <TextUnit id="880" loc="883">Τροίαν ἀνάγει πάλιν ἐς πένθη</TextUnit>
    <TextUnit id="881" loc="884">δαίμων ἄλλος, τί φυτεύων;</TextUnit>
    <TextUnit id="882" loc="885">ἔα ἔα. ὦ ὦ.</TextUnit>
    <TextUnit id="883" loc="886">τίς ὑπὲρ κεφαλῆς θεός, ὦ βασιλεῦ,</TextUnit>
    <TextUnit id="884" loc="887">τὸν νεόκμητον νεκρὸν ἐν χειροῖν</TextUnit>
    <TextUnit id="885" loc="888">φοράδην πέμπει;</TextUnit>
    <TextUnit id="886" loc="889">ταρβῶ, λεύσσων τόδε, πῆμα.</TextUnit>
    <TextUnit id="887" loc="890">ὁρᾶν πάρεστι, Τρῶες: ἡ γὰρ ἐν σοφοῖς</TextUnit>
    <TextUnit id="888" loc="891">τιμὰς ἔχουσα Μοῦσα συγγόνων μία</TextUnit>
    <TextUnit id="889" loc="892">πάρειμι, παῖδα τόνδ' ὁρῶς' οἰκτρῶς φίλον</TextUnit>
    <TextUnit id="890" loc="893">θανόνθ' ὑπ' ἐχθρῶν: ὅν ποθ' ὁ κτείνας χρόνῳ</TextUnit>
    <TextUnit id="891" loc="894">δόλιος ̓Οδυσσεὺς ἀξίαν τείσει δίκην.</TextUnit>
    <TextUnit id="892" loc="895">ἰαλέμῳ αὐθιγενεῖ,</TextUnit>
    <TextUnit id="893" loc="896">τέκνον, ς' ὀλοφύρομαι, ὦ</TextUnit>
    <TextUnit id="894" loc="897">ματρὸς ἄλγος, οἵαν</TextUnit>
    <TextUnit id="895" loc="898">ἔκελσας ὁδὸν ποτὶ Τροίαν:</TextUnit>
    <TextUnit id="896" loc="899">ἦ δυσδαίμονα καὶ μελέαν,</TextUnit>
    <TextUnit id="897" loc="900">ἀπομεμφομένας ἐμοῦ πορευθείς,</TextUnit>
    <TextUnit id="898" loc="901">ἀπὸ δ' ἀντομένου πατρὸς βιαίως.</TextUnit>
    <TextUnit id="899" loc="902">ὤμοι ἐγὼ σέθεν, ὦ φιλία</TextUnit>
    <TextUnit id="900" loc="903">φιλία κεφαλά, τέκνον, ὤμοι.</TextUnit>
    <TextUnit id="901" loc="904">ὅσον προσήκει μὴ γένους κοινωνίαν</TextUnit>
    <TextUnit id="902" loc="905">ἔχοντι λύπῃ τὸν σὸν οἰκτίρω γόνον.</TextUnit>
    <TextUnit id="903" loc="906">ὄλοιτο μὲν Οἰνεί̈δας,</TextUnit>
    <TextUnit id="904" loc="907">ὄλοιτο δὲ Λαρτιάδας,</TextUnit>
    <TextUnit id="905" loc="908">ὅς μ' ἄπαιδα γέννας</TextUnit>
    <TextUnit id="906" loc="909">ἔθηκεν ἀριστοτόκοιο:</TextUnit>
    <TextUnit id="907" loc="910">ἅ θ' ̔́Ελλανα λιποῦσα δόμον</TextUnit>
    <TextUnit id="908" loc="911">Φρυγίων λεχέων ἔπλευσε πλαθεῖς'</TextUnit>
    <TextUnit id="909" loc="912">† ὑπ' ̓Ιλίῳ † ὤλεσε μὲν ς' ἕκατι Τροίας,</TextUnit>
    <TextUnit id="910" loc="913">φίλτατε, μυριάδας τε πόλεις</TextUnit>
    <TextUnit id="911" loc="914">ἀνδρῶν ἀγαθῶν ἐκένωσεν.</TextUnit>
    <TextUnit id="912" loc="915">ἦ πολλὰ μὲν ζῶν, πολλὰ δ' εἰς ̔́Αιδου μολών,</TextUnit>
    <TextUnit id="913" loc="916">Φιλάμμονος παῖ, τῆς ἐμῆς ἥψω φρενός:</TextUnit>
    <TextUnit id="914" loc="917">ὕβρις γάρ, ἥ ς' ἔσφηλε, καὶ Μουσῶν ἔρις</TextUnit>
    <TextUnit id="915" loc="918">τεκεῖν μ' ἔθηκε τόνδε δύστηνον γόνον.</TextUnit>
    <TextUnit id="916" loc="919">περῶσα γὰρ δὴ ποταμίους διὰ ῥοὰς</TextUnit>
    <TextUnit id="917" loc="920">λέκτροις ἐπλάθην Στρυμόνος φυταλμίοις,</TextUnit>
    <TextUnit id="918" loc="921">ὅτ' ἤλθομεν γῆς χρυσόβωλον ἐς λέπας</TextUnit>
    <TextUnit id="919" loc="922">Πάγγαιον ὀργάνοισιν ἐξησκημέναι</TextUnit>
    <TextUnit id="920" loc="923">Μοῦσαι μεγίστην εἰς ἔριν μελῳδίας</TextUnit>
    <TextUnit id="921" loc="924">κείνῳ σοφιστῇ Θρῃκί, κἀκτυφλώσαμεν</TextUnit>
    <TextUnit id="922" loc="925">Θάμυριν, ὃς ἡμῶν πόλλ' ἐδέννασεν τέχνην.</TextUnit>
    <TextUnit id="923" loc="926">κἀπεὶ σὲ τίκτω, συγγόνους αἰδουμένη</TextUnit>
    <TextUnit id="924" loc="927">καὶ παρθενείαν, ἧκ' ἐς εὐύδρου πατρὸς</TextUnit>
    <TextUnit id="925" loc="928">δίνας: τρέφειν δέ ς' οὐ βρότειον ἐς χέρα</TextUnit>
    <TextUnit id="926" loc="929">Στρυμὼν δίδωσιν, ἀλλὰ πηγαίαις κόραις.</TextUnit>
    <TextUnit id="927" loc="930">ἔνθ' ἐκτραφεὶς κάλλιστα Παρθένων ὕπο,</TextUnit>
    <TextUnit id="928" loc="931">Θρῄκης ἀνάσσων πρῶτος ἦσθ' ἀνδρῶν, τέκνον.</TextUnit>
    <TextUnit id="929" loc="932">καί ς' ἀμφὶ γῆν μὲν πατρίαν φιλαιμάτους</TextUnit>
    <TextUnit id="930" loc="933">ἀλκὰς κορύσσοντ' οὐκ ἐδείμαινον θανεῖν:</TextUnit>
    <TextUnit id="931" loc="934">Τροίας δ' ἀπηύδων ἄστυ μὴ κέλσαι ποτε,</TextUnit>
    <TextUnit id="932" loc="935">εἰδυῖα τὸν σὸν πότμον: ἀλλά ς' ̔́Εκτορος</TextUnit>
    <TextUnit id="933" loc="936">πρεσβεύμαθ' αἵ τε μυρίαι γερουσίαι</TextUnit>
    <TextUnit id="934" loc="937">ἔπεισαν ἐλθεῖν κἀπικουρῆσαι φίλοις.</TextUnit>
    <TextUnit id="935" loc="938">καὶ τοῦδ', ̓Αθάνα, παντὸς αἰτία μόρου,</TextUnit>
    <TextUnit id="936" loc="939">— οὐδὲν δ' ̓Οδυσσεὺς οὐδ' ὁ Τυδέως τόκος</TextUnit>
    <TextUnit id="937" loc="940">ἔδρασε δράσας — μὴ δόκει λεληθέναι.</TextUnit>
    <TextUnit id="938" loc="941">καίτοι πόλιν σὴν σύγγονοι πρεσβεύομεν</TextUnit>
    <TextUnit id="939" loc="942">Μοῦσαι μάλιστα κἀπιχρώμεθα χθονί,</TextUnit>
    <TextUnit id="940" loc="943">μυστηρίων τε τῶν ἀπορρήτων φανὰς</TextUnit>
    <TextUnit id="941" loc="944">ἔδειξεν ̓Ορφεύς, αὐτανέψιος νεκροῦ</TextUnit>
    <TextUnit id="942" loc="945">τοῦδ' ὃν κατακτείνεις σύ: Μουσαῖόν τε, σὸν</TextUnit>
    <TextUnit id="943" loc="946">σεμνὸν πολίτην κἀπὶ πλεῖστον ἄνδρ' ἕνα</TextUnit>
    <TextUnit id="944" loc="947">ἐλθόντα, Φοῖβος σύγγονοί τ' ἠσκήσαμεν.</TextUnit>
    <TextUnit id="945" loc="948">καὶ τῶνδε μισθὸν παῖδ' ἔχους' ἐν ἀγκάλαις</TextUnit>
    <TextUnit id="946" loc="949">θρηνῶ: σοφιστὴν δ' ἄλλον οὐκ ἐπάξομαι.</TextUnit>
    <TextUnit id="947" loc="950">μάτην ἄρ' ἡμᾶς Θρῄκιος τροχηλάτης</TextUnit>
    <TextUnit id="948" loc="951">ἐδέννας', ̔́Εκτορ, τῷδε βουλεῦσαι φόνον.</TextUnit>
    <TextUnit id="949" loc="952">ᾔδη τάδ': οὐδὲν μάντεων ἔδει φράσαι</TextUnit>
    <TextUnit id="950" loc="953">̓Οδυσσέως τέχναισι τόνδ' ὀλωλότα.</TextUnit>
    <TextUnit id="951" loc="954">ἐγὼ δὲ γῆς ἔφεδρον ̔Ελλήνων στρατὸν</TextUnit>
    <TextUnit id="952" loc="955">λεύσσων, τί μὴν ἔμελλον οὐ πέμψειν φίλοις</TextUnit>
    <TextUnit id="953" loc="956">κήρυκας, ἐλθεῖν κἀπικουρῆσαι χθονί;</TextUnit>
    <TextUnit id="954" loc="957">ἔπεμψ': ὀφείλων δ' ἦλθε συμπονεῖν ἐμοί.</TextUnit>
    <TextUnit id="955" loc="958">οὐ μὴν θανόντι γ' οὐδαμῶς συνήδομαι.</TextUnit>
    <TextUnit id="956" loc="959">καὶ νῦν ἕτοιμος τῷδε καὶ τεῦξαι τάφον</TextUnit>
    <TextUnit id="957" loc="960">καὶ ξυμπυρῶσαι μυρίων πέπλων χλιδήν:</TextUnit>
    <TextUnit id="958" loc="961">φίλος γὰρ ἐλθὼν δυστυχῶς ἀπέρχεται.</TextUnit>
    <TextUnit id="959" loc="962">οὐκ εἶσι γαίας ἐς μελάγχιμον πέδον:</TextUnit>
    <TextUnit id="960" loc="963">τοσόνδε Νύμφην τὴν ἔνερθ' αἰτήσομαι,</TextUnit>
    <TextUnit id="961" loc="964">τῆς καρποποιοῦ παῖδα Δήμητρος θεᾶς,</TextUnit>
    <TextUnit id="962" loc="965">ψυχὴν ἀνεῖναι τοῦδ': ὀφειλέτις δέ μοι</TextUnit>
    <TextUnit id="963" loc="966">τοὺς ̓Ορφέως τιμῶσα φαίνεσθαι φίλους.</TextUnit>
    <TextUnit id="964" loc="967">κἀμοὶ μὲν ὡς θανών τε κοὐ λεύσσων φάος</TextUnit>
    <TextUnit id="965" loc="968">ἔσται τὸ λοιπόν: οὐ γὰρ ἐς ταὐτόν ποτε</TextUnit>
    <TextUnit id="966" loc="969">οὔτ' εἶσιν οὔτε μητρὸς ὄψεται δέμας:</TextUnit>
    <TextUnit id="967" loc="970">κρυπτὸς δ' ἐν ἄντροις τῆς ὑπαργύρου χθονὸς</TextUnit>
    <TextUnit id="968" loc="971">ἀνθρωποδαίμων κείσεται βλέπων φάος,</TextUnit>
    <TextUnit id="969" loc="972">Βάκχου προφήτης ὥστε Παγγαίου πέτραν</TextUnit>
    <TextUnit id="970" loc="973">ᾤκησε, σεμνὸς τοῖσιν εἰδόσιν θεός.</TextUnit>
    <TextUnit id="971" loc="974">ῥᾷον δὲ πένθος τῆς θαλασσίας θεοῦ</TextUnit>
    <TextUnit id="972" loc="975">οἴσω: θανεῖν γὰρ καὶ τὸν ἐκ κείνης χρεών.</TextUnit>
    <TextUnit id="973" loc="976">θρήνοις δ' ἀδελφαὶ πρῶτα μὲν σὲ ὑμνήσομεν,</TextUnit>
    <TextUnit id="974" loc="977">ἔπειτ' ̓Αχιλλέα Θέτιδος ἐν πένθει ποτέ.</TextUnit>
    <TextUnit id="975" loc="978">οὐ ῥύσεταί νιν Παλλάς, ἥ ς' ἀπέκτανεν:</TextUnit>
    <TextUnit id="976" loc="979">τοῖον φαρέτρα Λοξίου σῴζει βέλος.</TextUnit>
    <TextUnit id="977" loc="980">ὦ παιδοποιοὶ συμφοραί, πόνοι βροτῶν:</TextUnit>
    <TextUnit id="978" loc="981">ὡς ὅστις ὑμᾶς μὴ κακῶς λογίζεται,</TextUnit>
    <TextUnit id="979" loc="982">ἄπαις διοίσει κοὐ τεκὼν θάψει τέκνα.</TextUnit>
    <TextUnit id="980" loc="983">οὗτος μὲν ἤδη μητρὶ κηδεύειν μέλει:</TextUnit>
    <TextUnit id="981" loc="984">σὺ δ' εἴ τι πράσσειν τῶν προκειμένων θέλεις,</TextUnit>
    <TextUnit id="982" loc="985">̔́Εκτορ, πάρεστι: φῶς γὰρ ἡμέρας τόδε.</TextUnit>
    <TextUnit id="983" loc="986">χωρεῖτε, συμμάχους δ' ὁπλίζεσθαι τάχος</TextUnit>
    <TextUnit id="984" loc="987">ἄνωχθε πληροῦν τ' αὐχένας ξυνωρίδων.</TextUnit>
    <TextUnit id="985" loc="988">πανοὺς δ' ἔχοντας χρὴ μένειν Τυρσηνικῆς</TextUnit>
    <TextUnit id="986" loc="989">σάλπιγγος αὐδήν: ὡς ὑπερβαλὼν στρατὸν</TextUnit>
    <TextUnit id="987" loc="990">τείχη τ' ̓Αχαιῶν ναυσὶν αἶθον ἐμβαλεῖν</TextUnit>
    <TextUnit id="988" loc="991">πέποιθα Τρωσί θ' ἡμέραν ἐλευθέραν</TextUnit>
    <TextUnit id="989" loc="992">ἀκτῖνα τὴν στείχουσαν ἡλίου φέρειν.</TextUnit>
    <TextUnit id="990" loc="993">πείθου βασιλεῖ: στείχωμεν ὅπλοις</TextUnit>
    <TextUnit id="991" loc="994">κοσμησάμενοι καὶ ξυμμαχίᾳ</TextUnit>
    <TextUnit id="992" loc="995">τάδε φράζωμεν: τάχα δ' ἂν νίκην</TextUnit>
    <TextUnit id="993" loc="996">δοίη δαίμων ὁ μεθ' ἡμῶν.</TextUnit>
  </Text>
</TessDocument>
