<?xml version="1.0" encoding="UTF-8"?>
<TessDocument id="sophocles.trachiniae">
  <Metadata>
    <Author>sophocles</Author>
    <Display>Trachiniae</Display>
    <Abbr>soph. trach.</Abbr>
    <Lang>grc</Lang>
    <Prose>0</Prose>
    <PrintSource>Sophocles. The Trachiniae of Sophocles. Edited with introduction and notes by Sir Richard Jebb. Sir Richard Jebb. Cambridge. Cambridge University Press. 1892.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0195</DigitalSourceURL>
    <AddedBy>Katherine Roache</AddedBy>
    <URI>urn:cts:greekLit:tlg0011.tlg001.perseus-grc1</URI>
  </Metadata>
  <Text>
    <TextUnit id="0" loc="1">λόγος μέν ἐστ' ἀρχαῖος ἀνθρώπων φανείς,</TextUnit>
    <TextUnit id="1" loc="2">ὡς οὐκ ἂν αἰῶν' ἐκμάθοις βροτῶν, πρὶν ἂν</TextUnit>
    <TextUnit id="2" loc="3">θάνῃ τις, οὔτ' εἰ χρηστὸς οὔτ' εἴ τῳ κακός:</TextUnit>
    <TextUnit id="3" loc="4">ἐγὼ δὲ τὸν ἐμόν, καὶ πρὶν εἰς ̔́Αιδου μολεῖν,</TextUnit>
    <TextUnit id="4" loc="5">ἔξοιδ' ἔχουσα δυστυχῆ τε καὶ βαρύν,</TextUnit>
    <TextUnit id="5" loc="6">ἥτις πατρὸς μὲν ἐν δόμοισιν Οἰνέως</TextUnit>
    <TextUnit id="6" loc="7">ναίους' ἔτ' ἐν Πλευρῶνι νυμφείων ὄκνον</TextUnit>
    <TextUnit id="7" loc="8">ἄλγιστον ἔσχον, εἴ τις Αἰτωλὶς γυνή.</TextUnit>
    <TextUnit id="8" loc="9">μνηστὴρ γὰρ ἦν μοι ποταμός, ̓Αχελῷον λέγω,</TextUnit>
    <TextUnit id="9" loc="10">ὅς μ' ἐν τρισὶν μορφαῖσιν ἐξῄτει πατρός,</TextUnit>
    <TextUnit id="10" loc="11">φοιτῶν ἐναργὴς ταῦρος, ἄλλοτ' αἰόλος</TextUnit>
    <TextUnit id="11" loc="12">δράκων ἑλικτός, ἄλλοτ' ἀνδρείῳ κύτει</TextUnit>
    <TextUnit id="12" loc="13">βούπρῳρος: ἐκ δὲ δασκίου γενειάδος</TextUnit>
    <TextUnit id="13" loc="14">κρουνοὶ διερραίνοντο κρηναίου ποτοῦ.</TextUnit>
    <TextUnit id="14" loc="15">τοιόνδ' ἐγὼ μνηστῆρα προσδεδεγμένη</TextUnit>
    <TextUnit id="15" loc="16">δύστηνος αἰεὶ κατθανεῖν ἐπηυχόμην,</TextUnit>
    <TextUnit id="16" loc="17">πρὶν τῆσδε κοίτης ἐμπελασθῆναί ποτε.</TextUnit>
    <TextUnit id="17" loc="18">χρόνῳ δ' ἐν ὑστέρῳ μέν, ἀσμένῃ δέ μοι,</TextUnit>
    <TextUnit id="18" loc="19">ὁ κλεινὸς ἦλθε Ζηνὸς ̓Αλκμήνης τε παῖς:</TextUnit>
    <TextUnit id="19" loc="20">ὃς εἰς ἀγῶνα τῷδε συμπεσὼν μάχης</TextUnit>
    <TextUnit id="20" loc="21">ἐκλύεταί με: καὶ τρόπον μὲν ἂν πόνων</TextUnit>
    <TextUnit id="21" loc="22">οὐκ ἂν διείποιμ': οὐ γὰρ οἶδ': ἀλλ' ὅστις ἦν</TextUnit>
    <TextUnit id="22" loc="23">θακῶν ἀταρβὴς τῆς θέας, ὅδ' ἂν λέγοι:</TextUnit>
    <TextUnit id="23" loc="24">ἐγὼ γὰρ ἥμην ἐκπεπληγμένη φόβῳ</TextUnit>
    <TextUnit id="24" loc="25">μή μοι τὸ κάλλος ἄλγος ἐξεύροι ποτέ.</TextUnit>
    <TextUnit id="25" loc="26">τέλος δ' ἔθηκε Ζεὺς ἀγώνιος καλῶς,</TextUnit>
    <TextUnit id="26" loc="27">εἰ δὴ καλῶς. λέχος γὰρ ̔Ηρακλεῖ κριτὸν</TextUnit>
    <TextUnit id="27" loc="28">ξυστᾶς' ἀεί τιν' ἐκ φόβου φόβον τρέφω,</TextUnit>
    <TextUnit id="28" loc="29">κείνου προκηραίνουσα: νὺξ γὰρ εἰσάγει</TextUnit>
    <TextUnit id="29" loc="30">καὶ νὺξ ἀπωθεῖ διαδεδεγμένη πόνον.</TextUnit>
    <TextUnit id="30" loc="31">κἀφύσαμεν δὴ παῖδας, οὓς κεῖνός ποτε,</TextUnit>
    <TextUnit id="31" loc="32">γῄτης ὅπως ἄρουραν ἔκτοπον λαβών,</TextUnit>
    <TextUnit id="32" loc="33">σπείρων μόνον προσεῖδε κἀξαμῶν ἅπαξ.</TextUnit>
    <TextUnit id="33" loc="34">τοιοῦτος αἰὼν εἰς δόμους τε κἀκ δόμων</TextUnit>
    <TextUnit id="34" loc="35">αἰεὶ τὸν ἄνδρ' ἔπεμπε λατρεύοντά τῳ.</TextUnit>
    <TextUnit id="35" loc="36">νῦν δ' ἡνίκ' ἄθλων τῶνδ' ὑπερτελὴς ἔφυ,</TextUnit>
    <TextUnit id="36" loc="37">ἐνταῦθα δὴ μάλιστα ταρβήσας' ἔχω.</TextUnit>
    <TextUnit id="37" loc="38">ἐξ οὗ γὰρ ἔκτα κεῖνος ̓Ιφίτου βίαν,</TextUnit>
    <TextUnit id="38" loc="39">ἡμεῖς μὲν ἐν Τραχῖνι τῇδ' ἀνάστατοι</TextUnit>
    <TextUnit id="39" loc="40">ξένῳ παρ' ἀνδρὶ ναίομεν, κεῖνος δ' ὅπου</TextUnit>
    <TextUnit id="40" loc="41">βέβηκεν οὐδεὶς οἶδε: πλὴν ἐμοὶ πικρὰς</TextUnit>
    <TextUnit id="41" loc="42">ὠδῖνας αὐτοῦ προσβαλὼν ἀποίχεται.</TextUnit>
    <TextUnit id="42" loc="43">σχεδὸν δ' ἐπίσταμαί τι πῆμ' ἔχοντά νιν:</TextUnit>
    <TextUnit id="43" loc="44">χρόνον γὰρ οὐχὶ βαιόν, ἀλλ' ἤδη δέκα</TextUnit>
    <TextUnit id="44" loc="45">μῆνας πρὸς ἄλλοις πέντ' ἀκήρυκτος μένει.</TextUnit>
    <TextUnit id="45" loc="46">κἀστίν τι δεινὸν πῆμα: τοιαύτην ἐμοὶ</TextUnit>
    <TextUnit id="46" loc="47">δέλτον λιπὼν ἔστειχε, τὴν ἐγὼ θαμὰ</TextUnit>
    <TextUnit id="47" loc="48">θεοῖς ἀρῶμαι πημονῆς ἄτερ λαβεῖν.</TextUnit>
    <TextUnit id="48" loc="49">δέσποινα Δῃάνειρα, πολλὰ μέν ς' ἐγὼ</TextUnit>
    <TextUnit id="49" loc="50">κατεῖδον ἤδη πανδάκρυτ' ὀδύρματα</TextUnit>
    <TextUnit id="50" loc="51">τὴν ̔Ηράκλειον ἔξοδον γοωμένην:</TextUnit>
    <TextUnit id="51" loc="52">νῦν δ', εἰ δίκαιον τοὺς ἐλευθέρους φρενοῦν</TextUnit>
    <TextUnit id="52" loc="53">γνώμαισι δούλαις, κἀμὲ χρὴ φράσαι τὸ σόν:</TextUnit>
    <TextUnit id="53" loc="54">πῶς παισὶ μὲν τοσοῖσδε πληθύεις, ἀτὰρ</TextUnit>
    <TextUnit id="54" loc="55">ἀνδρὸς κατὰ ζήτησιν οὐ πέμπεις τινά,</TextUnit>
    <TextUnit id="55" loc="56">μάλιστα δ' ὅνπερ εἰκὸς ̔́Υλλον, εἰ πατρὸς</TextUnit>
    <TextUnit id="56" loc="57">νέμοι τιν' ὤραν τοῦ καλῶς πράσσειν δοκεῖν;</TextUnit>
    <TextUnit id="57" loc="58">ἐγγὺς δ' ὅδ' αὐτὸς ἀρτίπους θρῴσκει δόμους,</TextUnit>
    <TextUnit id="58" loc="59">ὥστ' εἴ τί σοι πρὸς καιρὸν ἐννέπειν δοκῶ,</TextUnit>
    <TextUnit id="59" loc="60">πάρεστι χρῆσθαι τἀνδρὶ τοῖς τ' ἐμοῖς λόγοις.</TextUnit>
    <TextUnit id="60" loc="61">ὦ τέκνον, ὦ παῖ, κἀξ ἀγεννήτων ἄρα</TextUnit>
    <TextUnit id="61" loc="62">μῦθοι καλῶς πίπτουσιν: ἥδε γὰρ γυνὴ</TextUnit>
    <TextUnit id="62" loc="63">δούλη μέν, εἴρηκεν δ' ἐλεύθερον λόγον.</TextUnit>
    <TextUnit id="63" loc="64">ποῖον; δίδαξον, μῆτερ, εἰ διδακτά μοι.</TextUnit>
    <TextUnit id="64" loc="65">σὲ πατρὸς οὕτω δαρὸν ἐξενωμένου</TextUnit>
    <TextUnit id="65" loc="66">τὸ μὴ πυθέσθαι ποῦ 'στιν, αἰσχύνην φέρειν.</TextUnit>
    <TextUnit id="66" loc="67">ἀλλ' οἶδα, μύθοις εἴ τι πιστεύειν χρεών.</TextUnit>
    <TextUnit id="67" loc="68">καὶ ποῦ κλύεις νιν, τέκνον, ἱδρῦσθαι χθονός;</TextUnit>
    <TextUnit id="68" loc="69">τὸν μὲν παρελθόντ' ἄροτον ἐν μήκει χρόνου</TextUnit>
    <TextUnit id="69" loc="70">Λυδῇ γυναικί φασί νιν λάτριν πονεῖν.</TextUnit>
    <TextUnit id="70" loc="71">πᾶν τοίνυν, εἰ καὶ τοῦτ' ἔτλη, κλύοι τις ἄν.</TextUnit>
    <TextUnit id="71" loc="72">ἀλλ' ἐξαφεῖται τοῦδέ γ', ὡς ἐγὼ κλύω.</TextUnit>
    <TextUnit id="72" loc="73">ποῦ δῆτα νῦν ζῶν ἢ θανὼν ἀγγέλλεται;</TextUnit>
    <TextUnit id="73" loc="74">Εὐβοί̈δα χώραν φασίν, Εὐρύτου πόλιν,</TextUnit>
    <TextUnit id="74" loc="75">ἐπιστρατεύειν αὐτὸν ἢ μέλλειν ἔτι.</TextUnit>
    <TextUnit id="75" loc="76">ἆρ' οἶσθα δῆτ', ὦ τέκνον, ὡς ἔλειπέ μοι</TextUnit>
    <TextUnit id="76" loc="77">μαντεῖα πιστὰ τῆσδε τῆς χώρας πέρι;</TextUnit>
    <TextUnit id="77" loc="78">τὰ ποῖα, μῆτερ; τὸν λόγον γὰρ ἀγνοῶ.</TextUnit>
    <TextUnit id="78" loc="79">ὡς ἢ τελευτὴν τοῦ βίου μέλλει τελεῖν</TextUnit>
    <TextUnit id="79" loc="80">ἢ τοῦτον ἄρας ἆθλον εἰς τό γ' ὕστερον</TextUnit>
    <TextUnit id="80" loc="81">τὸν λοιπὸν ἤδη βίοτον εὐαίων' ἔχειν.</TextUnit>
    <TextUnit id="81" loc="82">ἐν οὖν ῥοπῇ, τοιᾷδε κειμένῳ, τέκνον,</TextUnit>
    <TextUnit id="82" loc="83">οὐκ εἶ ξυνέρξων, ἡνίκ' ἢ σεσώσμεθα</TextUnit>
    <TextUnit id="83" loc="84">ἢ πίπτομεν σοῦ πατρὸς ἐξολωλότος</TextUnit>
    <TextUnit id="84" loc="85">κείνου βίον σώσαντος, ἢ οἰχόμεσθ' ἅμα;</TextUnit>
    <TextUnit id="85" loc="86">ἀλλ' εἶμι, μῆτερ: εἰ δὲ θεσφάτων ἐγὼ</TextUnit>
    <TextUnit id="86" loc="87">βάξιν κατῄδη τῶνδε, κἂν πάλαι παρῆ:</TextUnit>
    <TextUnit id="87" loc="88">νῦν δ' ὁ ξυνήθης πότμος οὐκ εἴα πατρὸς</TextUnit>
    <TextUnit id="88" loc="89">ἡμᾶς προταρβεῖν οὐδὲ δειμαίνειν ἄγαν.</TextUnit>
    <TextUnit id="89" loc="90">νῦν δ' ὡς ξυνίημ', οὐδὲν ἐλλείψω τὸ μὴ οὐ</TextUnit>
    <TextUnit id="90" loc="91">πᾶσαν πυθέσθαι τῶνδ' ἀλήθειαν πέρι.</TextUnit>
    <TextUnit id="91" loc="92">χώρει νυν, ὦ παῖ: καὶ γὰρ ὑστέρῳ τό γ' εὖ</TextUnit>
    <TextUnit id="92" loc="93">πράσσειν, ἐπεὶ πύθοιτο, κέρδος ἐμπολᾷ.</TextUnit>
    <TextUnit id="93" loc="94">ὃν αἰόλα νὺξ ἐναριζομένα</TextUnit>
    <TextUnit id="94" loc="95">τίκτει κατευνάζει τε, φλογιζόμενον</TextUnit>
    <TextUnit id="95" loc="96">̔́Αλιον ̔́Αλιον αἰτῶ</TextUnit>
    <TextUnit id="96" loc="97">τοῦτο καρῦξαι, τὸν ̓Αλκμήνας πόθι μοι πόθι παῖς</TextUnit>
    <TextUnit id="97" loc="98">ναίει ποτ', ὦ λαμπρᾷ στεροπᾷ φλεγέθων,</TextUnit>
    <TextUnit id="98" loc="100">ἢ ποντίας αὐλῶνος ἢ δισσαῖσιν ἀπείροις κλιθείς,</TextUnit>
    <TextUnit id="99" loc="101">εἴπ', ὦ κρατιστεύων κατ' ὄμμα.</TextUnit>
    <TextUnit id="100" loc="102">ποθουμένᾳ γὰρ φρενὶ πυνθάνομαι</TextUnit>
    <TextUnit id="101" loc="103">τὰν ἀμφινεικῆ Δηιάνειραν ἀεί,</TextUnit>
    <TextUnit id="102" loc="105">οἷά τιν' ἄθλιον ὄρνιν,</TextUnit>
    <TextUnit id="103" loc="106">οὔποτ' εὐνάζειν ἀδακρύτων βλεφάρων πόθον, ἀλλ'</TextUnit>
    <TextUnit id="104" loc="107">εὔμναστον ἀνδρὸς δεῖμα τρέφουσαν ὁδοῦ</TextUnit>
    <TextUnit id="105" loc="110">ἐνθυμίοις εὐναῖς ἀνανδρώτοισι τρύχεσθαι, κακὰν</TextUnit>
    <TextUnit id="106" loc="111">δύστανον ἐλπίζουσαν αἶσαν.</TextUnit>
    <TextUnit id="107" loc="112">πολλὰ γὰρ ὥστ' ἀκάμαντος ἢ νότου ἢ βορέα τις</TextUnit>
    <TextUnit id="108" loc="113">κύματ' ἂν εὐρέϊ πόντῳ βάντ' ἐπιόντα τ' ἴδοι,</TextUnit>
    <TextUnit id="109" loc="114">οὕτῶ δὲ τὸν Καδμογενῆ στρέφει, τὸ δ' αὔξει,</TextUnit>
    <TextUnit id="110" loc="115">βιότου πολύπονον ὥσπερ πέλαγος</TextUnit>
    <TextUnit id="111" loc="120">Κρήσιον. ἀλλά τις θεῶν αἰὲν ἀναμπλάκητον ̔́Αιδα</TextUnit>
    <TextUnit id="112" loc="121">σφε δόμων ἐρύκει.</TextUnit>
    <TextUnit id="113" loc="122">ὧν ἐπιμεμφομένα ς' αἰδοῖα μέν, ἀντία δ' οἴσω.</TextUnit>
    <TextUnit id="114" loc="125">φαμὶ γὰρ οὐκ ἀποτρύειν ἐλπίδα τὰν ἀγαθὰν</TextUnit>
    <TextUnit id="115" loc="126">χρῆναί ς': ἀνάλγητα γὰρ οὐδ' ὁ πάντα κραίνων βασιλεὺς ἐπέβαλε θνατοῖς Κρονίδας:</TextUnit>
    <TextUnit id="116" loc="127">ἀλλ' ἐπὶ πῆμα καὶ χαρὰ πᾶσι κυκλοῦσιν, οἷον</TextUnit>
    <TextUnit id="117" loc="130">ἄρκτου στροφάδες κέλευθοι.</TextUnit>
    <TextUnit id="118" loc="131">μένει γὰρ οὔτ' αἰόλα</TextUnit>
    <TextUnit id="119" loc="132">νὺξ βροτοῖσιν οὔτε κῆρες</TextUnit>
    <TextUnit id="120" loc="133">οὔτε πλοῦτος, ἀλλ' ἄφαρ</TextUnit>
    <TextUnit id="121" loc="134">βέβακε, τῷ δ' ἐπέρχεται</TextUnit>
    <TextUnit id="122" loc="135">χαίρειν τε καὶ στέρεσθαι.</TextUnit>
    <TextUnit id="123" loc="136">ἃ καὶ σὲ τὰν ἄνασσαν ἐλπίσιν λέγω</TextUnit>
    <TextUnit id="124" loc="137">τάδ' αἰὲν ἴσχειν: ἐπεὶ τίς ὧδε</TextUnit>
    <TextUnit id="125" loc="140">τέκνοισι Ζῆν' ἄβουλον εἶδεν;</TextUnit>
    <TextUnit id="126" loc="141">πεπυσμένη μέν, ὡς ἀπεικάσαι, πάρει</TextUnit>
    <TextUnit id="127" loc="142">πάθημα τοὐμόν: ὡς δ' ἐγὼ θυμοφθορῶ,</TextUnit>
    <TextUnit id="128" loc="143">μήτ' ἐκμάθοις παθοῦσα νῦν τ' ἄπειρος εἶ.</TextUnit>
    <TextUnit id="129" loc="144">τὸ γὰρ νεάζον ἐν τοιοῖσδε βόσκεται</TextUnit>
    <TextUnit id="130" loc="145">χώροισιν αὑτοῦ, καί νιν οὐ θάλπος θεοῦ</TextUnit>
    <TextUnit id="131" loc="146">οὐδ' ὄμβρος οὐδὲ πνευμάτων οὐδὲν κλονεῖ,</TextUnit>
    <TextUnit id="132" loc="147">ἀλλ' ἡδοναῖς ἄμοχθον ἐξαίρει βίον</TextUnit>
    <TextUnit id="133" loc="148">ἐς τοῦθ' ἕως τις ἀντὶ παρθένου γυνὴ</TextUnit>
    <TextUnit id="134" loc="149">κληθῇ λάβῃ τ' ἐν νυκτὶ φροντίδων μέρος,</TextUnit>
    <TextUnit id="135" loc="150">ἤτοι πρὸς ἀνδρὸς ἢ τέκνων φοβουμένη.</TextUnit>
    <TextUnit id="136" loc="151">τότ' ἄν τις εἰσίδοιτο, τὴν αὑτοῦ σκοπῶν</TextUnit>
    <TextUnit id="137" loc="152">πρᾶξιν, κακοῖσιν οἷς ἐγὼ βαρύνομαι.</TextUnit>
    <TextUnit id="138" loc="153">πάθη μὲν οὖν δὴ πόλλ' ἔγωγ' ἐκλαυσάμην:</TextUnit>
    <TextUnit id="139" loc="154">ἓν δ', οἷον οὔπω πρόσθεν, αὐτίκ' ἐξερῶ.</TextUnit>
    <TextUnit id="140" loc="155">ὁδὸν γὰρ ἦμος τὴν τελευταίαν ἄναξ</TextUnit>
    <TextUnit id="141" loc="156">ὡρμᾶτ' ἀπ' οἴκων ̔Ηρακλῆς, τότ' ἐν δόμοις</TextUnit>
    <TextUnit id="142" loc="157">λείπει παλαιὰν δέλτον ἐγγεγραμμένην</TextUnit>
    <TextUnit id="143" loc="158">ξυνθήμαθ', ἁμοὶ πρόσθεν οὐκ ἔτλη ποτέ,</TextUnit>
    <TextUnit id="144" loc="159">πολλοὺς ἀγῶνας ἐξιών, οὔπω φράσαι,</TextUnit>
    <TextUnit id="145" loc="160">ἀλλ' ὥς τι δράσων εἷρπε κοὐ θανούμενος.</TextUnit>
    <TextUnit id="146" loc="161">νῦν δ' ὡς ἔτ' οὐκ ὢν εἶπε μὲν λέχους ὅ τι</TextUnit>
    <TextUnit id="147" loc="162">χρείη μ' ἑλέσθαι κτῆσιν εἶπε δ' ἣν τέκνοις</TextUnit>
    <TextUnit id="148" loc="163">μοῖραν πατρῴας γῆς διαιρετὸν νέμοι,</TextUnit>
    <TextUnit id="149" loc="164">χρόνον προτάξας ὡς τρίμηνον ἡνίκα</TextUnit>
    <TextUnit id="150" loc="165">χώρας ἀπείη κἀνιαύσιον βεβώς,</TextUnit>
    <TextUnit id="151" loc="166">τότ' ἢ θανεῖν χρείη σφε τῷδε τῷ χρόνῳ</TextUnit>
    <TextUnit id="152" loc="167">ἢ τοῦθ' ὑπεκδραμόντα τοῦ χρόνου τέλος</TextUnit>
    <TextUnit id="153" loc="168">τὸ λοιπὸν ἤδη ζῆν ἀλυπήτῳ βίῳ.</TextUnit>
    <TextUnit id="154" loc="169">τοιαῦτ' ἔφραζε πρὸς θεῶν εἱμαρμένα</TextUnit>
    <TextUnit id="155" loc="170">τῶν ̔Ηρακλείων ἐκτελευτᾶσθαι πόνων,</TextUnit>
    <TextUnit id="156" loc="171">ὡς τὴν παλαιὰν φηγὸν αὐδῆσαί ποτε</TextUnit>
    <TextUnit id="157" loc="172">Δωδῶνι δισσῶν ἐκ Πελειάδων ἔφη.</TextUnit>
    <TextUnit id="158" loc="173">καὶ τῶνδε ναμέρτεια συμβαίνει χρόνου</TextUnit>
    <TextUnit id="159" loc="174">τοῦ νῦν παρόντος, ὡς τελεσθῆναι χρεών:</TextUnit>
    <TextUnit id="160" loc="175">ὥσθ' ἡδέως εὕδουσαν ἐκπηδᾶν ἐμὲ</TextUnit>
    <TextUnit id="161" loc="176">φόβῳ, φίλαι, ταρβοῦσαν, εἴ με χρὴ μένειν</TextUnit>
    <TextUnit id="162" loc="177">πάντων ἀρίστου φωτὸς ἐστερημένην.</TextUnit>
    <TextUnit id="163" loc="178">εὐφημίαν νῦν ἴσχ': ἐπεὶ καταστεφῆ</TextUnit>
    <TextUnit id="164" loc="179">στείχονθ' ὁρῶ τιν' ἄνδρα πρὸς χαρὰν λόγων.</TextUnit>
    <TextUnit id="165" loc="180">δέσποινα Δῃάνειρα, πρῶτος ἀγγέλων</TextUnit>
    <TextUnit id="166" loc="181">ὄκνου σε λύσω: τὸν γὰρ ̓Αλκμήνης τόκον</TextUnit>
    <TextUnit id="167" loc="182">καὶ ζῶντ' ἐπίστω καὶ κρατοῦντα κἀκ μάχης</TextUnit>
    <TextUnit id="168" loc="183">ἄγοντ' ἀπαρχὰς θεοῖσι τοῖς ἐγχωρίοις.</TextUnit>
    <TextUnit id="169" loc="184">τίν' εἶπας, ὦ γεραιέ, τόνδε μοι λόγον;</TextUnit>
    <TextUnit id="170" loc="185">τάχ' ἐς δόμους σοὺς τὸν πολύζηλον πόσιν</TextUnit>
    <TextUnit id="171" loc="186">ἥξειν φανέντα σὺν κράτει νικηφόρῳ.</TextUnit>
    <TextUnit id="172" loc="187">καὶ τοῦ τόδ' ἀστῶν ἢ ξένων μαθὼν λέγεις;</TextUnit>
    <TextUnit id="173" loc="188">ἐν βουθερεῖ λειμῶνι πρὸς πολλοὺς θροεῖ</TextUnit>
    <TextUnit id="174" loc="190">Λίχας ὁ κῆρυξ ταῦτα: τοῦδ' ἐγὼ κλύων</TextUnit>
    <TextUnit id="175" loc="191">ἀπῇξ', ὅπως τοι πρῶτος ἀγγείλας τάδε</TextUnit>
    <TextUnit id="176" loc="192">πρὸς σοῦ τι κερδάναιμι καὶ κτῴμην χάριν.</TextUnit>
    <TextUnit id="177" loc="193">αὐτὸς δὲ πῶς ἄπεστιν, εἴπερ εὐτυχεῖ;</TextUnit>
    <TextUnit id="178" loc="194">οὐκ εὐμαρείᾳ χρώμενος πολλῇ, γύναι.</TextUnit>
    <TextUnit id="179" loc="195">κύκλῳ γὰρ αὐτὸν Μηλιεὺς ἅπας λεὼς</TextUnit>
    <TextUnit id="180" loc="196">κρίνει παραστάς, οὐδ' ἔχει βῆναι πρόσω:</TextUnit>
    <TextUnit id="181" loc="197">τὸ γὰρ ποθοῦν ἕκαστος ἐκμαθεῖν θέλων</TextUnit>
    <TextUnit id="182" loc="198">οὐκ ἂν μεθεῖτο, πρὶν καθ' ἡδονὴν κλύειν.</TextUnit>
    <TextUnit id="183" loc="199">οὕτως ἐκεῖνος οὐχ ἑκών, ἑκοῦσι δὲ</TextUnit>
    <TextUnit id="184" loc="200">ξύνεστιν: ὄψει δ' αὐτὸν αὐτίκ' ἐμφανῆ.</TextUnit>
    <TextUnit id="185" loc="200">ὦ Ζεῦ, τὸν Οἴτης ἄτομον ὃς λειμῶν' ἔχεις,</TextUnit>
    <TextUnit id="186" loc="201">ἔδωκας ἡμῖν ἀλλὰ σὺν χρόνῳ χαράν.</TextUnit>
    <TextUnit id="187" loc="202">φωνήσατ', ὦ γυναῖκες, αἵ τ' εἴσω στέγης</TextUnit>
    <TextUnit id="188" loc="203">αἵ τ' ἐκτὸς αὐλῆς, ὡς ἄελπτον ὄμμ' ἐμοὶ</TextUnit>
    <TextUnit id="189" loc="204">φήμης ἀνασχὸν τῆσδε νῦν καρπούμεθα.</TextUnit>
    <TextUnit id="190" loc="205">ἀνολολυξάτω δόμοις ἐφεστίοις</TextUnit>
    <TextUnit id="191" loc="206">ἀλαλαγαῖς ἁ μελλόνυμφος, ἐν δὲ</TextUnit>
    <TextUnit id="192" loc="207">κοινὸς ἀρσένων ἴτω</TextUnit>
    <TextUnit id="193" loc="208">κλαγγὰ τὸν εὐφαρέτραν</TextUnit>
    <TextUnit id="194" loc="209">̓Απόλλω προστάταν: ὁμοῦ δὲ</TextUnit>
    <TextUnit id="195" loc="210">παιᾶνα παιᾶν' ἀνάγετ', ὦ παρθένοι,</TextUnit>
    <TextUnit id="196" loc="211">βοᾶτε τὰν ὁμόσπορον</TextUnit>
    <TextUnit id="197" loc="212">̓́Αρτεμιν ̓Ορτυγίαν</TextUnit>
    <TextUnit id="198" loc="213">ἐλαφαβόλον ἀμφίπυρον,</TextUnit>
    <TextUnit id="199" loc="214">γείτονάς τε Νύμφας.</TextUnit>
    <TextUnit id="200" loc="215">ἀείρομαι οὐδ' ἀπώσομαι</TextUnit>
    <TextUnit id="201" loc="216">τὸν αὐλόν, ὦ τύραννε τᾶς ἐμᾶς φρενός.</TextUnit>
    <TextUnit id="202" loc="217">ἰδού μ' ἀναταράσσει,</TextUnit>
    <TextUnit id="203" loc="218">εὐοῖ μ',</TextUnit>
    <TextUnit id="204" loc="219">ὁ κισσὸς ἄρτι βακχίαν</TextUnit>
    <TextUnit id="205" loc="220">ὑποστρέφων ἅμιλλαν. ἰὼ ἰὼ Παιάν.</TextUnit>
    <TextUnit id="206" loc="221">ἴδ', ὦ φίλα γύναι,</TextUnit>
    <TextUnit id="207" loc="222">τάδ' ἀντίπρῳρα δή σοι</TextUnit>
    <TextUnit id="208" loc="223">βλέπειν πάρεστ' ἐναργῆ.</TextUnit>
    <TextUnit id="209" loc="225">ὁρῶ, φίλαι γυναῖκες, οὐδέ μ' ὄμματος</TextUnit>
    <TextUnit id="210" loc="226">φρουρὰν παρῆλθε, τόνδε μὴ λεύσσειν στόλον:</TextUnit>
    <TextUnit id="211" loc="227">χαίρειν δὲ τὸν κήρυκα προυννέπω, χρόνῳ</TextUnit>
    <TextUnit id="212" loc="228">πολλῷ φανέντα, χαρτὸν εἴ τι καὶ φέρεις.</TextUnit>
    <TextUnit id="213" loc="229">ἀλλ' εὖ μὲν ἵγμεθ', εὖ δὲ προσφωνούμεθα,</TextUnit>
    <TextUnit id="214" loc="230">γύναι, κατ' ἔργου κτῆσιν: ἄνδρα γὰρ καλῶς</TextUnit>
    <TextUnit id="215" loc="231">πράσσοντ' ἀνάγκη χρηστὰ κερδαίνειν ἔπη.</TextUnit>
    <TextUnit id="216" loc="232">ὦ φίλτατ' ἀνδρῶν, πρῶθ' ἃ πρῶτα βούλομαι</TextUnit>
    <TextUnit id="217" loc="233">δίδαξον, εἰ ζῶνθ' ̔Ηρακλῆ προσδέξομαι.</TextUnit>
    <TextUnit id="218" loc="234">ἔγωγέ τοι σφ' ἔλειπον ἰσχύοντά τε</TextUnit>
    <TextUnit id="219" loc="235">καὶ ζῶντα καὶ θάλλοντα κοὐ νόσῳ βαρύν.</TextUnit>
    <TextUnit id="220" loc="236">ποῦ γῆς; πατρῴας εἴτε βαρβάρου; λέγε.</TextUnit>
    <TextUnit id="221" loc="237">ἀκτή τις ἔστ' Εὐβοιίς, ἔνθ' ὁρίζεται</TextUnit>
    <TextUnit id="222" loc="238">βωμοὺς τέλη τ' ἔγκαρπα Κηναίῳ Διί.</TextUnit>
    <TextUnit id="223" loc="239">εὐκταῖα φαίνων ἢ ἀπὸ μαντείας τινός;</TextUnit>
    <TextUnit id="224" loc="240">εὐχαῖς ὅθ' ᾕρει τῶνδ' ἀνάστατον δορὶ</TextUnit>
    <TextUnit id="225" loc="241">χώραν γυναικῶν ὧν ὁρᾷς ἐν ὄμμασιν.</TextUnit>
    <TextUnit id="226" loc="242">αὗται δέ, πρὸς θεῶν, τοῦ ποτ' εἰσὶ καὶ τίνες;</TextUnit>
    <TextUnit id="227" loc="243">οἰκτραὶ γάρ, εἰ μὴ ξυμφοραὶ κλέπτουσί με.</TextUnit>
    <TextUnit id="228" loc="244">ταύτας ἐκεῖνος Εὐρύτου πέρσας πόλιν</TextUnit>
    <TextUnit id="229" loc="245">ἐξείλεθ' αὑτῷ κτῆμα καὶ θεοῖς κριτόν.</TextUnit>
    <TextUnit id="230" loc="246">ἦ κἀπὶ ταύτῃ τῇ πόλει τὸν ἄσκοπον</TextUnit>
    <TextUnit id="231" loc="247">χρόνον βεβὼς ἦν ἡμερῶν ἀνήριθμον;</TextUnit>
    <TextUnit id="232" loc="248">οὔκ, ἀλλὰ τὸν μὲν πλεῖστον ἐν Λυδοῖς χρόνον</TextUnit>
    <TextUnit id="233" loc="249">κατείχεθ', ὥς φης' αὐτός, οὐκ ἐλεύθερος,</TextUnit>
    <TextUnit id="234" loc="250">ἀλλ' ἐμποληθείς: τοῦ λόγου δ' οὐ χρὴ φθόνον,</TextUnit>
    <TextUnit id="235" loc="251">γύναι, προσεῖναι, Ζεὺς ὅτου πράκτωρ φανῇ.</TextUnit>
    <TextUnit id="236" loc="252">κεῖνος δὲ πραθεὶς ̓Ομφάλῃ τῇ βαρβάρῳ</TextUnit>
    <TextUnit id="237" loc="253">ἐνιαυτὸν ἐξέπλησεν, ὡς αὐτὸς λέγει.</TextUnit>
    <TextUnit id="238" loc="254">χοὔτως ἐδήχθη τοῦτο τοὔνειδος λαβὼν</TextUnit>
    <TextUnit id="239" loc="255">ὥσθ' ὅρκον αὑτῷ προσβαλὼν διώμοσεν,</TextUnit>
    <TextUnit id="240" loc="256">ἦ μὴν τὸν ἀγχιστῆρα τοῦδε τοῦ πάθους</TextUnit>
    <TextUnit id="241" loc="257">ξὺν παιδὶ καὶ γυναικὶ δουλώσειν ἔτι.</TextUnit>
    <TextUnit id="242" loc="258">κοὐχ ἡλίωσε τοὔπος, ἀλλ' ὅθ' ἁγνὸς ἦν,</TextUnit>
    <TextUnit id="243" loc="259">στρατὸν λαβὼν ἐπακτὸν ἔρχεται πόλιν</TextUnit>
    <TextUnit id="244" loc="260">τὴν Εὐρυτείαν. τόνδε γὰρ μεταίτιον</TextUnit>
    <TextUnit id="245" loc="261">μόνον βροτῶν ἔφασκε τοῦδ' εἶναι πάθους:</TextUnit>
    <TextUnit id="246" loc="262">ὃς αὐτὸν ἐλθόντ' ἐς δόμους ἐφέστιον,</TextUnit>
    <TextUnit id="247" loc="263">ξένον παλαιὸν ὄντα, πολλὰ μὲν λόγοις</TextUnit>
    <TextUnit id="248" loc="264">ἐπερρόθησε, πολλὰ δ' ἀτηρᾷ φρενί,</TextUnit>
    <TextUnit id="249" loc="265">λέγων χεροῖν μὲν ὡς ἄφυκτ' ἔχων βέλη</TextUnit>
    <TextUnit id="250" loc="266">τῶν ὧν τέκνων λείποιτο πρὸς τόξου κρίσιν,</TextUnit>
    <TextUnit id="251" loc="267">φωνεῖ δὲ δοῦλος ἀνδρὸς ὡς ἐλευθέρου</TextUnit>
    <TextUnit id="252" loc="268">ῥαίοιτο: δείπνοις δ' ἡνίκ' ἦν ᾠνωμένος,</TextUnit>
    <TextUnit id="253" loc="269">ἔρριψεν ἐκτὸς αὐτόν. ὧν ἔχων χόλον,</TextUnit>
    <TextUnit id="254" loc="270">ὡς ἵκετ' αὖθις ̓́Ιφιτος Τιρυνθίαν</TextUnit>
    <TextUnit id="255" loc="271">πρὸς κλιτύν, ἵππους νομάδας ἐξιχνοσκοπῶν,</TextUnit>
    <TextUnit id="256" loc="272">τότ' ἄλλος' αὐτὸν ὄμμα, θατέρᾳ δὲ νοῦν</TextUnit>
    <TextUnit id="257" loc="273">ἔχοντ', ἀπ' ἄκρας ἧκε πυργώδους πλακός.</TextUnit>
    <TextUnit id="258" loc="274">ἔργου δ' ἕκατι τοῦδε μηνίσας ἄναξ</TextUnit>
    <TextUnit id="259" loc="275">ὁ τῶν ἁπάντων Ζεὺς πατὴρ ̓Ολύμπιος</TextUnit>
    <TextUnit id="260" loc="276">πρατόν νιν ἐξέπεμψεν οὐδ' ἠνέσχετο,</TextUnit>
    <TextUnit id="261" loc="277">ὁθούνεκ' αὐτὸν μοῦνον ἀνθρώπων δόλῳ</TextUnit>
    <TextUnit id="262" loc="278">ἔκτεινεν: εἰ γὰρ ἐμφανῶς ἠμύνατο,</TextUnit>
    <TextUnit id="263" loc="279">Ζεύς τἂν συνέγνω ξὺν δίκῃ χειρουμένῳ:</TextUnit>
    <TextUnit id="264" loc="280">ὕβριν γὰρ οὐ στέργουσιν οὐδὲ δαίμονες.</TextUnit>
    <TextUnit id="265" loc="281">κεῖνοι δ' ὑπερχλίοντες ἐκ γλώσσης κακῆς</TextUnit>
    <TextUnit id="266" loc="282">αὐτοὶ μὲν ̔́Αιδου πάντες εἴς' οἰκήτορες,</TextUnit>
    <TextUnit id="267" loc="283">πόλις δὲ δούλη: τάσδε δ' ἅσπερ εἰσορᾷς</TextUnit>
    <TextUnit id="268" loc="284">ἐξ ὀλβίων ἄζηλον εὑροῦσαι βίον</TextUnit>
    <TextUnit id="269" loc="285">χωροῦσι πρὸς σέ: ταῦτα γὰρ πόσις τε σὸς</TextUnit>
    <TextUnit id="270" loc="286">ἐφεῖτ', ἐγὼ δὲ πιστὸς ὢν κείνῳ τελῶ.</TextUnit>
    <TextUnit id="271" loc="287">αὐτὸν δ' ἐκεῖνον, εὖτ' ἂν ἁγνὰ θύματα</TextUnit>
    <TextUnit id="272" loc="288">ῥέξῃ πατρῴῳ Ζηνὶ τῆς ἁλώσεως,</TextUnit>
    <TextUnit id="273" loc="289">φρόνει νιν ὡς ἥξοντα: τοῦτο γὰρ λόγου</TextUnit>
    <TextUnit id="274" loc="290">πολλοῦ καλῶς λεχθέντος ἥδιστον κλύειν.</TextUnit>
    <TextUnit id="275" loc="291">ἄνασσα, νῦν σοι τέρψις ἐμφανὴς κυρεῖ,</TextUnit>
    <TextUnit id="276" loc="292">τῶν μὲν παρόντων, τὰ δὲ πεπυσμένῃ λόγῳ.</TextUnit>
    <TextUnit id="277" loc="293">πῶς δ' οὐκ ἐγὼ χαίροιμ' ἄν, ἀνδρὸς εὐτυχῆ</TextUnit>
    <TextUnit id="278" loc="294">κλύουσα πρᾶξιν τήνδε, πανδίκῳ φρενί;</TextUnit>
    <TextUnit id="279" loc="295">πολλή 'στ' ἀνάγκη τῇδε τοῦτο συντρέχειν.</TextUnit>
    <TextUnit id="280" loc="296">ὅμως δ' ἔνεστι τοῖσιν εὖ σκοπουμένοις</TextUnit>
    <TextUnit id="281" loc="297">ταρβεῖν τὸν εὖ πράσσοντα, μὴ σφαλῇ ποτε.</TextUnit>
    <TextUnit id="282" loc="298">ἐμοὶ γὰρ οἶκτος δεινὸς εἰσέβη, φίλαι,</TextUnit>
    <TextUnit id="283" loc="299">ταύτας ὁρώσῃ δυσπότμους ἐπὶ ξένης</TextUnit>
    <TextUnit id="284" loc="300">χώρας ἀοίκους ἀπάτοράς τ' ἀλωμένας,</TextUnit>
    <TextUnit id="285" loc="301">αἳ πρὶν μὲν ἦσαν ἐξ ἐλευθέρων ἴσως</TextUnit>
    <TextUnit id="286" loc="302">ἀνδρῶν, τανῦν δὲ δοῦλον ἴσχουσιν βίον.</TextUnit>
    <TextUnit id="287" loc="303">ὦ Ζεῦ τροπαῖε, μή ποτ' εἰσίδοιμί σε</TextUnit>
    <TextUnit id="288" loc="304">πρὸς τοὐμὸν οὕτω σπέρμα χωρήσαντά ποι,</TextUnit>
    <TextUnit id="289" loc="305">μηδ', εἴ τι δράσεις, τῆσδέ γε ζώσης ἔτι.</TextUnit>
    <TextUnit id="290" loc="306">οὕτως ἐγὼ δέδοικα τάσδ' ὁρωμένη.</TextUnit>
    <TextUnit id="291" loc="307">ὦ δυστάλαινα, τίς ποτ' εἶ νεανίδων;</TextUnit>
    <TextUnit id="292" loc="308">ἄνανδρος ἢ τεκνοῦσσα; πρὸς μὲν γὰρ φύσιν</TextUnit>
    <TextUnit id="293" loc="309">πάντων ἄπειρος τῶνδε, γενναία δέ τις.</TextUnit>
    <TextUnit id="294" loc="310">Λίχα, τίνος ποτ' ἐστὶν ἡ ξένη βροτῶν;</TextUnit>
    <TextUnit id="295" loc="311">τίς ἡ τεκοῦσα, τίς δ' ὁ φιτύσας πατήρ;</TextUnit>
    <TextUnit id="296" loc="312">ἔξειπ': ἐπεί νιν τῶνδε πλεῖστον ᾤκτισα</TextUnit>
    <TextUnit id="297" loc="313">βλέπους', ὅσῳπερ καὶ φρονεῖν οἶδεν μόνη.</TextUnit>
    <TextUnit id="298" loc="314">τί δ' οἶδ' ἐγώ, τί δ' ἄν με καὶ κρίνοις; ἴσως</TextUnit>
    <TextUnit id="299" loc="315">γέννημα τῶν ἐκεῖθεν οὐκ ἐν ὑστάτοις.</TextUnit>
    <TextUnit id="300" loc="316">μὴ τῶν τυράννων; Εὐρύτου σπορά τις ἦν;</TextUnit>
    <TextUnit id="301" loc="317">οὐκ οἶδα: καὶ γὰρ οὐδ' ἀνιστόρουν μακράν.</TextUnit>
    <TextUnit id="302" loc="318">οὐδ' ὄνομα πρός του τῶν ξυνεμπόρων ἔχεις;</TextUnit>
    <TextUnit id="303" loc="319">ἥκιστα: σιγῇ τοὐμὸν ἔργον ἤνυτον.</TextUnit>
    <TextUnit id="304" loc="320">εἴπ', ὦ τάλαιν', ἀλλ' ἡμὶν ἐκ σαυτῆς, ἐπεὶ</TextUnit>
    <TextUnit id="305" loc="321">καὶ ξυμφορά τοι μὴ εἰδέναι σέ γ' ἥτις εἶ.</TextUnit>
    <TextUnit id="306" loc="322">οὔ τἄρα τῷ γε πρόσθεν οὐδὲν ἐξ ἴσου</TextUnit>
    <TextUnit id="307" loc="323">χρόνῳ διήσει γλῶσσαν, ἥτις οὐδαμὰ</TextUnit>
    <TextUnit id="308" loc="324">προύφηνεν οὔτε μείζον' οὔτ' ἐλάσσονα,</TextUnit>
    <TextUnit id="309" loc="325">ἀλλ' αἰὲν ὠδίνουσα συμφορᾶς βάρος</TextUnit>
    <TextUnit id="310" loc="326">δακρυρροεῖ δύστηνος, ἐξ ὅτου πάτραν</TextUnit>
    <TextUnit id="311" loc="327">διήνεμον λέλοιπεν: ἡ δέ τοι τύχη</TextUnit>
    <TextUnit id="312" loc="328">κακὴ μὲν αὐτῇ γ', ἀλλὰ συγγνώμην ἔχει.</TextUnit>
    <TextUnit id="313" loc="329">ἡ δ' οὖν ἐάσθω, καὶ πορευέσθω στέγας</TextUnit>
    <TextUnit id="314" loc="330">οὕτως ὅπως ἥδιστα, μηδὲ πρὸς κακοῖς</TextUnit>
    <TextUnit id="315" loc="331">τοῖς οὖσιν ἄλλην πρός γ' ἐμοῦ λύπην λάβῃ:</TextUnit>
    <TextUnit id="316" loc="332">ἅλις γὰρ ἡ παροῦσα. πρὸς δὲ δώματα</TextUnit>
    <TextUnit id="317" loc="333">χωρῶμεν ἤδη πάντες, ὡς σύ θ' οἷ θέλεις</TextUnit>
    <TextUnit id="318" loc="334">σπεύδῃς, ἐγώ τε τἄνδον ἐξαρκῆ τιθῶ.</TextUnit>
    <TextUnit id="319" loc="335">αὐτοῦ γε πρῶτον βαιὸν ἀμμείνας', ὅπως</TextUnit>
    <TextUnit id="320" loc="336">μάθῃς ἄνευ τῶνδ', οὕστινάς τ' ἄγεις ἔσω,</TextUnit>
    <TextUnit id="321" loc="337">ὧν τ' οὐδὲν εἰσήκουσας ἐκμάθῃς ἃ δεῖ:</TextUnit>
    <TextUnit id="322" loc="338">τούτων ἔχω γὰρ πάντ' ἐπιστήμην ἐγώ.</TextUnit>
    <TextUnit id="323" loc="339">τί δ' ἐστί; τοῦ με τήνδ' ἐφίστασαι βάσιν;</TextUnit>
    <TextUnit id="324" loc="340">σταθεῖς' ἄκουσον: καὶ γὰρ οὐδὲ τὸν πάρος</TextUnit>
    <TextUnit id="325" loc="341">μῦθον μάτην ἤκουσας, οὐδὲ νῦν δοκῶ.</TextUnit>
    <TextUnit id="326" loc="342">πότερον ἐκείνους δῆτα δεῦρ' αὖθις πάλιν</TextUnit>
    <TextUnit id="327" loc="343">καλῶμεν, ἢ 'μοὶ ταῖσδέ τ' ἐξειπεῖν θέλεις;</TextUnit>
    <TextUnit id="328" loc="344">σοὶ ταῖσδέ τ' οὐδὲν εἴργεται, τούτους δ' ἔα.</TextUnit>
    <TextUnit id="329" loc="345">καὶ δὴ βεβᾶσι, χὠ λόγος σημαινέτω.</TextUnit>
    <TextUnit id="330" loc="346">ἁνὴρ ὅδ' οὐδὲν ὧν ἔλεξεν ἀρτίως</TextUnit>
    <TextUnit id="331" loc="347">φωνεῖ δίκης ἐς ὀρθόν, ἀλλ' ἢ νῦν κακὸς</TextUnit>
    <TextUnit id="332" loc="348">ἢ πρόσθεν οὐ δίκαιος ἄγγελος παρῆν.</TextUnit>
    <TextUnit id="333" loc="349">τί φής; σαφῶς μοι φράζε πᾶν ὅσον νοεῖς.</TextUnit>
    <TextUnit id="334" loc="350">ἃ μὲν γὰρ ἐξείρηκας ἀγνοία μ' ἔχει.</TextUnit>
    <TextUnit id="335" loc="351">τούτου λέγοντος τἀνδρὸς εἰσήκους' ἐγώ,</TextUnit>
    <TextUnit id="336" loc="352">πολλῶν παρόντων μαρτύρων, ὡς τῆς κόρης</TextUnit>
    <TextUnit id="337" loc="353">ταύτης ἕκατι κεῖνος Εὔρυτόν θ' ἕλοι</TextUnit>
    <TextUnit id="338" loc="354">τήν θ' ὑψίπυργον Οἰχαλίαν, ̓́Ερως δέ νιν</TextUnit>
    <TextUnit id="339" loc="355">μόνος θεῶν θέλξειεν αἰχμάσαι τάδε,</TextUnit>
    <TextUnit id="340" loc="356">οὐ τἀπὶ Λυδοῖς οὐδ' ὑπ' ̓Ομφάλῃ πόνων</TextUnit>
    <TextUnit id="341" loc="357">λατρεύματ' οὐδ' ὁ ῥιπτὸς ̓Ιφίτου μόρος:</TextUnit>
    <TextUnit id="342" loc="358">ὃν νῦν παρώσας οὗτος ἔμπαλιν λέγει.</TextUnit>
    <TextUnit id="343" loc="359">ἀλλ' ἡνίκ' οὐκ ἔπειθε τὸν φυτοσπόρον</TextUnit>
    <TextUnit id="344" loc="360">τὴν παῖδα δοῦναι, κρύφιον ὡς ἔχοι λέχος,</TextUnit>
    <TextUnit id="345" loc="361">ἔγκλημα μικρὸν αἰτίαν θ' ἑτοιμάσας</TextUnit>
    <TextUnit id="346" loc="362">ἐπιστρατεύει πατρίδα τὴν ταύτης, ἐν ᾗ</TextUnit>
    <TextUnit id="347" loc="363">τὸν Εὔρυτον τόνδ' εἶπε δεσπόζειν θρόνων,</TextUnit>
    <TextUnit id="348" loc="364">κτείνει τ' ἄνακτα πατέρα τῆσδε καὶ πόλιν</TextUnit>
    <TextUnit id="349" loc="365">ἔπερσε. καὶ νῦν, ὡς ὁρᾷς, ἥκει δόμους</TextUnit>
    <TextUnit id="350" loc="366">ὡς τούσδε πέμπων οὐκ ἀφροντίστως, γύναι,</TextUnit>
    <TextUnit id="351" loc="367">οὐδ' ὥστε δούλην: μηδὲ προσδόκα τόδε:</TextUnit>
    <TextUnit id="352" loc="368">οὐδ' εἰκός, εἴπερ ἐντεθέρμανται πόθῳ.</TextUnit>
    <TextUnit id="353" loc="369">ἔδοξεν οὖν μοι πρὸς σὲ δηλῶσαι τὸ πᾶν,</TextUnit>
    <TextUnit id="354" loc="370">δέσποιν', ὃ τοῦδε τυγχάνω μαθὼν πάρα.</TextUnit>
    <TextUnit id="355" loc="371">καὶ ταῦτα πολλοὶ πρὸς μέσῃ Τραχινίων</TextUnit>
    <TextUnit id="356" loc="372">ἀγορᾷ συνεξήκουον ὡσαύτως ἐμοί,</TextUnit>
    <TextUnit id="357" loc="373">ὥστ' ἐξελέγχειν: εἰ δὲ μὴ λέγω φίλα,</TextUnit>
    <TextUnit id="358" loc="374">οὐχ ἥδομαι, τὸ δ' ὀρθὸν ἐξείρηχ' ὅμως.</TextUnit>
    <TextUnit id="359" loc="375">οἴμοι τάλαινα, ποῦ ποτ' εἰμὶ πράγματος;</TextUnit>
    <TextUnit id="360" loc="376">τίν' εἰσδέδεγμαι πημονὴν ὑπόστεγον</TextUnit>
    <TextUnit id="361" loc="377">λαθραῖον; ὦ δύστηνος: ἆρ' ἀνώνυμος</TextUnit>
    <TextUnit id="362" loc="378">πέφυκεν, ὥσπερ οὑπάγων διώμνυτο;</TextUnit>
    <TextUnit id="363" loc="379">ἦ κάρτα λαμπρὰ καὶ κατ' ὄνομα καὶ φύσιν,</TextUnit>
    <TextUnit id="364" loc="380">πατρὸς μὲν οὖσα γένεσιν Εὐρύτου ποτὲ</TextUnit>
    <TextUnit id="365" loc="381">̓Ιόλη 'καλεῖτο, τῆς ἐκεῖνος οὐδαμὰ</TextUnit>
    <TextUnit id="366" loc="382">βλάστας ἐφώνει, δῆθεν οὐδὲν ἱστορῶν.</TextUnit>
    <TextUnit id="367" loc="383">ὄλοιντο—μή τι πάντες οἱ κακοί, τὰ δὲ</TextUnit>
    <TextUnit id="368" loc="384">λαθραῖ' ὃς ἀσκεῖ μὴ πρέποντ' αὐτῷ κακά.</TextUnit>
    <TextUnit id="369" loc="385">τί χρὴ ποεῖν, γυναῖκες; ὡς ἐγὼ λόγοις</TextUnit>
    <TextUnit id="370" loc="386">τοῖς νῦν παροῦσιν ἐκπεπληγμένη κυρῶ.</TextUnit>
    <TextUnit id="371" loc="387">πεύθου μολοῦσα τἀνδρός, ὡς τάχ' ἂν σαφῆ</TextUnit>
    <TextUnit id="372" loc="388">λέξειεν, εἴ νιν πρὸς βίαν κρίνειν θέλοις.</TextUnit>
    <TextUnit id="373" loc="389">ἀλλ' εἶμι: καὶ γὰρ οὐκ ἀπὸ γνώμης λέγεις.</TextUnit>
    <TextUnit id="374" loc="390">ἡμεῖς δὲ προσμένωμεν; ἢ τί χρὴ ποεῖν;</TextUnit>
    <TextUnit id="375" loc="391">μίμν', ὡς ὅδ' ἀνὴρ οὐκ ἐμῶν ὑπ' ἀγγέλων,</TextUnit>
    <TextUnit id="376" loc="392">ἀλλ' αὐτόκλητος ἐκ δόμων πορεύεται.</TextUnit>
    <TextUnit id="377" loc="393">τί χρή, γύναι, μολόντα μ' ̔Ηρακλεῖ λέγειν;</TextUnit>
    <TextUnit id="378" loc="394">δίδαξον, ὡς ἕρποντος, ὡς ὁρᾷς, ἐμοῦ.</TextUnit>
    <TextUnit id="379" loc="395">ὡς ἐκ ταχείας σὺν χρόνῳ βραδεῖ μολὼν</TextUnit>
    <TextUnit id="380" loc="396">ᾄσσεις, πρὶν ἡμᾶς κἀννεώσασθαι λόγους.</TextUnit>
    <TextUnit id="381" loc="397">ἀλλ' εἴ τι χρῄζεις ἱστορεῖν, πάρειμ' ἐγώ.</TextUnit>
    <TextUnit id="382" loc="398">ἦ καὶ τὸ πιστὸν τῆς ἀληθείας νέμεις;</TextUnit>
    <TextUnit id="383" loc="399">ἴστω μέγας Ζεύς, ὧν γ' ἂν ἐξειδὼς κυρῶ.</TextUnit>
    <TextUnit id="384" loc="400">τίς ἡ γυνὴ δῆτ' ἐστὶν ἣν ἥκεις ἄγων;</TextUnit>
    <TextUnit id="385" loc="401">Εὐβοιίς: ὧν δ' ἔβλαστεν οὐκ ἔχω λέγειν.</TextUnit>
    <TextUnit id="386" loc="402">οὗτος, βλέφ' ὧδε: πρὸς τίν' ἐννέπειν δοκεῖς;</TextUnit>
    <TextUnit id="387" loc="403">σὺ δ' εἰς τί δή με τοῦτ' ἐρωτήσας ἔχεις;</TextUnit>
    <TextUnit id="388" loc="404">τόλμησον εἰπεῖν, εἰ φρονεῖς, ὅ ς' ἱστορῶ.</TextUnit>
    <TextUnit id="389" loc="405">πρὸς τὴν κρατοῦσαν Δῃάνειραν, Οἰνέως</TextUnit>
    <TextUnit id="390" loc="406">κόρην δάμαρτά θ' ̔Ηρακλέους, εἰ μὴ κυρῶ</TextUnit>
    <TextUnit id="391" loc="407">λεύσσων μάταια, δεσπότιν τε τὴν ἐμήν.</TextUnit>
    <TextUnit id="392" loc="408">τοῦτ' αὔτ' ἔχρῃζον, τοῦτό σου μαθεῖν: λέγεις δέσποιναν εἶναι τήνδε σήν;   δίκαια γάρ.</TextUnit>
    <TextUnit id="393" loc="410">τί δῆτα; ποίαν ἀξιοῖς δοῦναι δίκην,</TextUnit>
    <TextUnit id="394" loc="411">ἢν εὑρεθῇς ἐς τήνδε μὴ δίκαιος ὤν;</TextUnit>
    <TextUnit id="395" loc="412">πῶς μὴ δίκαιος; τί ποτε ποικίλας ἔχεις;</TextUnit>
    <TextUnit id="396" loc="413">οὐδέν: σὺ μέντοι κάρτα τοῦτο δρῶν κυρεῖς.</TextUnit>
    <TextUnit id="397" loc="414">ἄπειμι: μῶρος δ' ἦ πάλαι κλύων σέθεν.</TextUnit>
    <TextUnit id="398" loc="415">οὔ, πρίν γ' ἂν εἴπῃς ἱστορούμενος βραχύ.</TextUnit>
    <TextUnit id="399" loc="416">λέγ', εἴ τι χρῄζεις: καὶ γὰρ οὐ σιγηλὸς εἶ.</TextUnit>
    <TextUnit id="400" loc="417">τὴν αἰχμάλωτον, ἣν ἔπεμψας ἐς δόμους, κάτοισθα δήπου;   φημί: πρὸς τί δ' ἱστορεῖς;</TextUnit>
    <TextUnit id="401" loc="418">οὔκουν σὺ ταύτην, ἣν ὑπ' ἀγνοίας ὁρᾷς,</TextUnit>
    <TextUnit id="402" loc="420">̓Ιόλην ἔφασκες Εὐρύτου σπορὰν ἄγειν;</TextUnit>
    <TextUnit id="403" loc="421">ποίοις ἐν ἀνθρώποισι; τίς πόθεν μολὼν</TextUnit>
    <TextUnit id="404" loc="422">σοὶ μαρτυρήσει ταῦτ' ἐμοῦ κλύειν πάρα;</TextUnit>
    <TextUnit id="405" loc="423">πολλοῖσιν ἀστῶν: ἐν μέσῃ Τραχινίων</TextUnit>
    <TextUnit id="406" loc="424">ἀγορᾷ πολύς σου ταῦτά γ' εἰσήκους' ὄχλος.</TextUnit>
    <TextUnit id="407" loc="425">κλύειν γ' ἔφασκον: ταὐτὸ δ' οὐχὶ γίγνεται</TextUnit>
    <TextUnit id="408" loc="426">δόκησιν εἰπεῖν κἀξακριβῶσαι λόγον.</TextUnit>
    <TextUnit id="409" loc="427">ποίαν δόκησιν; οὐκ ἐπώμοτος λέγων</TextUnit>
    <TextUnit id="410" loc="428">δάμαρτ' ἔφασκες ̔Ηρακλεῖ ταύτην ἄγειν;</TextUnit>
    <TextUnit id="411" loc="429">ἐγὼ δάμαρτα; πρὸς θεῶν, φράσον, φίλη</TextUnit>
    <TextUnit id="412" loc="430">δέσποινα, τόνδε τίς ποτ' ἐστὶν ὁ ξένος.</TextUnit>
    <TextUnit id="413" loc="431">ὃς σοῦ παρὼν ἤκουσεν, ὡς ταύτης πόθῳ</TextUnit>
    <TextUnit id="414" loc="432">πόλις δαμείη πᾶσα, κοὐχ ἡ Λυδία</TextUnit>
    <TextUnit id="415" loc="433">πέρσειεν αὐτήν, ἀλλ' ὁ τῆσδ' ἔρως φανείς.</TextUnit>
    <TextUnit id="416" loc="434">ἅνθρωπος, ὦ δέσποιν', ἀποστήτω: τὸ γὰρ</TextUnit>
    <TextUnit id="417" loc="435">νοσοῦντι ληρεῖν ἀνδρὸς οὐχὶ σώφρονος.</TextUnit>
    <TextUnit id="418" loc="436">μή, πρός σε τοῦ κατ' ἄκρον Οἰταῖον νάπος</TextUnit>
    <TextUnit id="419" loc="437">Διὸς καταστράπτοντος, ἐκκλέψῃς λόγον.</TextUnit>
    <TextUnit id="420" loc="438">οὐ γὰρ γυναικὶ τοὺς λόγους ἐρεῖς κακῇ</TextUnit>
    <TextUnit id="421" loc="439">οὐδ' ἥτις οὐ κάτοιδε τἀνθρώπων, ὅτι</TextUnit>
    <TextUnit id="422" loc="440">χαίρειν πέφυκεν οὐχὶ τοῖς αὐτοῖς ἀεί.</TextUnit>
    <TextUnit id="423" loc="441">̓́Ερωτι μέν νυν ὅστις ἀντανίσταται</TextUnit>
    <TextUnit id="424" loc="442">πύκτης ὅπως ἐς χεῖρας, οὐ καλῶς φρονεῖ:</TextUnit>
    <TextUnit id="425" loc="443">οὗτος γὰρ ἄρχει καὶ θεῶν ὅπως θέλει,</TextUnit>
    <TextUnit id="426" loc="444">κἀμοῦ γε: πῶς δ' οὐ χἀτέρας οἵας γ' ἐμοῦ;</TextUnit>
    <TextUnit id="427" loc="445">ὥστ' εἴ τι τὠμῷ τ' ἀνδρὶ τῇδε τῇ νόσῳ</TextUnit>
    <TextUnit id="428" loc="446">ληφθέντι μεμπτός εἰμι, κάρτα μαίνομαι,</TextUnit>
    <TextUnit id="429" loc="447">ἢ τῇδε τῇ γυναικὶ τῇ μεταιτίᾳ</TextUnit>
    <TextUnit id="430" loc="448">τοῦ μηδὲν αἰσχροῦ μηδ' ἐμοὶ κακοῦ τινος.</TextUnit>
    <TextUnit id="431" loc="449">οὐκ ἔστι ταῦτ': ἀλλ' εἰ μὲν ἐκ κείνου μαθὼν</TextUnit>
    <TextUnit id="432" loc="450">ψεύδει, μάθησιν οὐ καλὴν ἐκμανθάνεις.</TextUnit>
    <TextUnit id="433" loc="451">εἰ δ' αὐτὸς αὑτὸν ὧδε παιδεύεις, ὅταν</TextUnit>
    <TextUnit id="434" loc="452">θέλῃς γενέσθαι χρηστός, ὀφθήσει κακός.</TextUnit>
    <TextUnit id="435" loc="453">ἀλλ' εἰπὲ πᾶν τἀληθές: ὡς ἐλευθέρῳ</TextUnit>
    <TextUnit id="436" loc="454">ψευδεῖ καλεῖσθαι κὴρ πρόσεστιν οὐ καλή.</TextUnit>
    <TextUnit id="437" loc="455">ὅπως δὲ λήσεις, οὐδὲ τοῦτο γίγνεται:</TextUnit>
    <TextUnit id="438" loc="456">πολλοὶ γὰρ οἷς εἴρηκας, οἳ φράσους' ἐμοί.</TextUnit>
    <TextUnit id="439" loc="457">κεἰ μὲν δέδοικας, οὐ καλῶς ταρβεῖς, ἐπεὶ</TextUnit>
    <TextUnit id="440" loc="458">τὸ μὴ πυθέσθαι, τοῦτό μ' ἀλγύνειεν ἄν:</TextUnit>
    <TextUnit id="441" loc="459">τὸ δ' εἰδέναι τί δεινόν; οὐχὶ χἀτέρας</TextUnit>
    <TextUnit id="442" loc="460">πλείστας ἀνὴρ εἷς ̔Ηρακλῆς ἔγημε δή;</TextUnit>
    <TextUnit id="443" loc="461">κοὔπω τις αὐτῶν ἔκ γ' ἐμοῦ λόγον κακὸν</TextUnit>
    <TextUnit id="444" loc="462">ἠνέγκατ' οὐδ' ὄνειδος: ἥδε τ' οὐδ' ἂν εἰ</TextUnit>
    <TextUnit id="445" loc="463">κάρτ' ἐντακείη τῷ φιλεῖν, ἐπεί σφ' ἐγὼ</TextUnit>
    <TextUnit id="446" loc="464">ᾤκτιρα δὴ μάλιστα προσβλέψας', ὅτι</TextUnit>
    <TextUnit id="447" loc="465">τὸ κάλλος αὐτῆς τὸν βίον διώλεσεν,</TextUnit>
    <TextUnit id="448" loc="466">καὶ γῆν πατρῴαν οὐχ ἑκοῦσα δύσμορος</TextUnit>
    <TextUnit id="449" loc="467">ἔπερσε κἀδούλωσεν. ἀλλὰ ταῦτα μὲν</TextUnit>
    <TextUnit id="450" loc="468">ῥείτω κατ' οὖρον: σοὶ δ' ἐγὼ φράζω κακὸν</TextUnit>
    <TextUnit id="451" loc="469">πρὸς ἄλλον εἶναι, πρὸς δ' ἔμ' ἀψευδεῖν ἀεί.</TextUnit>
    <TextUnit id="452" loc="470">πείθου λεγούσῃ χρηστά, κοὐ μέμψει χρόνῳ</TextUnit>
    <TextUnit id="453" loc="471">γυναικὶ τῇδε κἀπ' ἐμοῦ κτήσει χάριν.</TextUnit>
    <TextUnit id="454" loc="472">ἀλλ', ὦ φίλη δέσποιν', ἐπεί σε μανθάνω</TextUnit>
    <TextUnit id="455" loc="473">θνητὴν φρονοῦσαν θνητὰ κοὐκ ἀγνώμονα,</TextUnit>
    <TextUnit id="456" loc="474">πᾶν σοι φράσω τἀληθὲς οὐδὲ κρύψομαι.</TextUnit>
    <TextUnit id="457" loc="475">ἔστιν γὰρ οὕτως ὥσπερ οὗτος ἐννέπει.</TextUnit>
    <TextUnit id="458" loc="476">ταύτης ὁ δεινὸς ἵμερός ποθ' ̔Ηρακλῆ</TextUnit>
    <TextUnit id="459" loc="477">διῆλθε, καὶ τῆσδ' εἵνεχ' ἡ πολύφθορος</TextUnit>
    <TextUnit id="460" loc="478">καθῃρέθη πατρῷος Οἰχαλία δόρει.</TextUnit>
    <TextUnit id="461" loc="479">καὶ ταῦτα, δεῖ γὰρ καὶ τὸ πρὸς κείνου λέγειν,</TextUnit>
    <TextUnit id="462" loc="480">οὔτ' εἶπε κρύπτειν οὔτ' ἀπηρνήθη ποτέ,</TextUnit>
    <TextUnit id="463" loc="481">ἀλλ' αὐτός, ὦ δέσποινα, δειμαίνων τὸ σὸν</TextUnit>
    <TextUnit id="464" loc="482">μὴ στέρνον ἀλγύνοιμι τοῖσδε τοῖς λόγοις,</TextUnit>
    <TextUnit id="465" loc="483">ἥμαρτον, εἴ τι τήνδ' ἁμαρτίαν νέμεις.</TextUnit>
    <TextUnit id="466" loc="484">ἐπεί γε μὲν δὴ πάντ' ἐπίστασαι λόγον,</TextUnit>
    <TextUnit id="467" loc="485">κείνου τε καὶ σὴν ἐξ ἴσου κοινὴν χάριν</TextUnit>
    <TextUnit id="468" loc="486">καὶ στέργε τὴν γυναῖκα καὶ βούλου λόγους,</TextUnit>
    <TextUnit id="469" loc="487">οὓς εἶπας ἐς τήνδ', ἐμπέδως εἰρηκέναι:</TextUnit>
    <TextUnit id="470" loc="488">ὡς τἄλλ' ἐκεῖνος πάντ' ἀριστεύων χεροῖν</TextUnit>
    <TextUnit id="471" loc="489">τοῦ τῆσδ' ἔρωτος εἰς ἅπανθ' ἥσσων ἔφυ.</TextUnit>
    <TextUnit id="472" loc="490">ἀλλ' ὧδε καὶ φρονοῦμεν ὥστε ταῦτα δρᾶν,</TextUnit>
    <TextUnit id="473" loc="491">κοὔτοι νόσον γ' ἐπακτὸν ἐξαρούμεθα,</TextUnit>
    <TextUnit id="474" loc="492">θεοῖσι δυσμαχοῦντες. ἀλλ' εἴσω στέγης</TextUnit>
    <TextUnit id="475" loc="493">χωρῶμεν, ὡς λόγων τ' ἐπιστολὰς φέρῃς,</TextUnit>
    <TextUnit id="476" loc="494">ἅ τ' ἀντὶ δώρων δῶρα χρὴ προσαρμόσαι,</TextUnit>
    <TextUnit id="477" loc="495">καὶ ταῦτ' ἄγῃς: κενὸν γὰρ οὐ δίκαιά σε</TextUnit>
    <TextUnit id="478" loc="496">χωρεῖν προσελθόνθ' ὧδε σὺν πολλῷ στόλῳ.</TextUnit>
    <TextUnit id="479" loc="497">μέγα τι σθένος ἁ Κύπρις ἐκφέρεται νίκας ἀεί.</TextUnit>
    <TextUnit id="480" loc="498">καὶ τὰ μὲν θεῶν</TextUnit>
    <TextUnit id="481" loc="500">παρέβαν, καὶ ὅπως Κρονίδαν ἀπάτασεν οὐ λέγω,</TextUnit>
    <TextUnit id="482" loc="501">οὐδὲ τὸν ἔννυχον ̔́Αιδαν</TextUnit>
    <TextUnit id="483" loc="502">ἢ Ποσειδάωνα τινάκτορα γαίας:</TextUnit>
    <TextUnit id="484" loc="503">ἀλλ' ἐπὶ τάνδ' ἄρ' ἄκοιτιν</TextUnit>
    <TextUnit id="485" loc="504">τίνες ἀμφίγυοι κατέβαν πρὸ γάμων,</TextUnit>
    <TextUnit id="486" loc="505">τίνες πάμπληκτα παγκόνιτά τ' ἐξῆλθον ἄεθλ' ἀγώνων;</TextUnit>
    <TextUnit id="487" loc="506">ὁ μὲν ἦν ποταμοῦ σθένος, ὑψίκερω τετραόρου</TextUnit>
    <TextUnit id="488" loc="507">φάσμα ταύρου,</TextUnit>
    <TextUnit id="489" loc="510">̓Αχελῷος ἀπ' Οἰνιαδᾶν, ὁ δὲ Βακχίας ἀπὸ</TextUnit>
    <TextUnit id="490" loc="511">ἦλθε παλίντονα Θήβας</TextUnit>
    <TextUnit id="491" loc="512">τόξα καὶ λόγχας ῥόπαλόν τε τινάσσων,</TextUnit>
    <TextUnit id="492" loc="513">παῖς Διός: οἳ τότ' ἀολλεῖς</TextUnit>
    <TextUnit id="493" loc="514">ἴσαν ἐς μέσον ἱέμενοι λεχέων:</TextUnit>
    <TextUnit id="494" loc="515">μόνα δ' εὔλεκτρος ἐν μέσῳ Κύπρις ῥαβδονόμει ξυνοῦσα.</TextUnit>
    <TextUnit id="495" loc="516">τότ' ἦν χερός, ἦν δὲ τόξων πάταγος,</TextUnit>
    <TextUnit id="496" loc="517">ταυρείων τ' ἀνάμιγδα κεράτων:</TextUnit>
    <TextUnit id="497" loc="520">ἦν δ' ἀμφίπλεκτοι κλίμακες,</TextUnit>
    <TextUnit id="498" loc="521">ἦν δὲ μετώπων ὀλόεντα</TextUnit>
    <TextUnit id="499" loc="522">πλήγματα, καὶ στόνος ἀμφοῖν.</TextUnit>
    <TextUnit id="500" loc="523">ἁ δ' εὐῶπις ἁβρὰ</TextUnit>
    <TextUnit id="501" loc="524">τηλαυγεῖ παρ' ὄχθῳ</TextUnit>
    <TextUnit id="502" loc="525">ἧστο, τὸν ὃν προσμένους' ἀκοίταν.</TextUnit>
    <TextUnit id="503" loc="526">ἀγὼν δὲ μαργᾷ μὲν οἷα φράζω:</TextUnit>
    <TextUnit id="504" loc="527">τὸ δ' ἀμφινείκητον ὄμμα νύμφας</TextUnit>
    <TextUnit id="505" loc="528">ἐλεινὸν ἀμμένει:</TextUnit>
    <TextUnit id="506" loc="529">κἀπὸ ματρὸς ἄφαρ βέβακεν,</TextUnit>
    <TextUnit id="507" loc="530">ὥστε πόρτις ἐρήμα.</TextUnit>
    <TextUnit id="508" loc="531">ἦμος, φίλαι, κατ' οἶκον ὁ ξένος θροεῖ</TextUnit>
    <TextUnit id="509" loc="532">ταῖς αἰχμαλώτοις παισὶν ὡς ἐπ' ἐξόδῳ,</TextUnit>
    <TextUnit id="510" loc="533">τῆμος θυραῖος ἦλθον ὡς ὑμᾶς λάθρᾳ,</TextUnit>
    <TextUnit id="511" loc="534">τὰ μὲν φράσουσα χερσὶν ἁτεχνησάμην,</TextUnit>
    <TextUnit id="512" loc="535">τὰ δ' οἷα πάσχω συγκατοικτιουμένη.</TextUnit>
    <TextUnit id="513" loc="536">κόρην γάρ, οἶμαι δ' οὐκέτ', ἀλλ' ἐζευγμένην,</TextUnit>
    <TextUnit id="514" loc="537">παρεισδέδεγμαι φόρτον ὥστε ναυτίλος,</TextUnit>
    <TextUnit id="515" loc="538">λωβητὸν ἐμπόλημα τῆς ἐμῆς φρενός.</TextUnit>
    <TextUnit id="516" loc="539">καὶ νῦν δύ' οὖσαι μίμνομεν μιᾶς ὑπὸ</TextUnit>
    <TextUnit id="517" loc="540">χλαίνης ὑπαγκάλισμα. τοιάδ' ̔Ηρακλῆς,</TextUnit>
    <TextUnit id="518" loc="541">ὁ πιστὸς ἡμῖν κἀγαθὸς καλούμενος,</TextUnit>
    <TextUnit id="519" loc="542">οἰκούρι' ἀντέπεμψε τοῦ μακροῦ χρόνου.</TextUnit>
    <TextUnit id="520" loc="543">ἐγὼ δὲ θυμοῦσθαι μὲν οὐκ ἐπίσταμαι</TextUnit>
    <TextUnit id="521" loc="544">νοσοῦντι κείνῳ πολλὰ τῇδε τῇ νόσῳ:</TextUnit>
    <TextUnit id="522" loc="545">τὸ δ' αὖ ξυνοικεῖν τῇδ' ὁμοῦ τίς ἂν γυνὴ</TextUnit>
    <TextUnit id="523" loc="546">δύναιτο, κοινωνοῦσα τῶν αὐτῶν γάμων;</TextUnit>
    <TextUnit id="524" loc="547">ὁρῶ γὰρ ἥβην τὴν μὲν ἕρπουσαν πρόσω,</TextUnit>
    <TextUnit id="525" loc="548">τὴν δὲ φθίνουσαν: ὧν ἀφαρπάζειν φιλεῖ</TextUnit>
    <TextUnit id="526" loc="549">ὀφθαλμὸς ἄνθος, τῶν δ' ὑπεκτρέπει πόδα.</TextUnit>
    <TextUnit id="527" loc="550">ταῦτ' οὖν φοβοῦμαι μὴ πόσις μὲν ̔Ηρακλῆς</TextUnit>
    <TextUnit id="528" loc="551">ἐμὸς καλῆται, τῆς νεωτέρας δ' ἀνήρ.</TextUnit>
    <TextUnit id="529" loc="552">ἀλλ' οὐ γάρ, ὥσπερ εἶπον, ὀργαίνειν καλὸν</TextUnit>
    <TextUnit id="530" loc="553">γυναῖκα νοῦν ἔχουσαν: ᾗ δ' ἔχω, φίλαι,</TextUnit>
    <TextUnit id="531" loc="554">λυτήριον λώφημα, τῇδ' ὑμῖν φράσω.</TextUnit>
    <TextUnit id="532" loc="555">ἦν μοι παλαιὸν δῶρον ἀρχαίου ποτὲ</TextUnit>
    <TextUnit id="533" loc="556">θηρός, λέβητι χαλκέῳ κεκρυμμένον,</TextUnit>
    <TextUnit id="534" loc="557">ὃ παῖς ἔτ' οὖσα τοῦ δασυστέρνου παρὰ</TextUnit>
    <TextUnit id="535" loc="558">Νέσσου φθίνοντος ἐκ φονῶν ἀνειλόμην,</TextUnit>
    <TextUnit id="536" loc="559">ὃς τὸν βαθύρρουν ποταμὸν Εὔηνον βροτοὺς</TextUnit>
    <TextUnit id="537" loc="560">μισθοῦ 'πόρευε χερσίν, οὔτε πομπίμοις</TextUnit>
    <TextUnit id="538" loc="561">κώπαις ἐρέσσων οὔτε λαίφεσιν νεώς.</TextUnit>
    <TextUnit id="539" loc="562">ὃς κἀμέ, τὸν πατρῷον ἡνίκα στόλον</TextUnit>
    <TextUnit id="540" loc="563">ξὺν ̔Ηρακλεῖ τὸ πρῶτον εὖνις ἑσπόμην,</TextUnit>
    <TextUnit id="541" loc="564">φέρων ἐπ' ὤμοις, ἡνίκ' ἦ μέσῳ πόρῳ,</TextUnit>
    <TextUnit id="542" loc="565">ψαύει ματαίαις χερσίν: ἐκ δ' ἤυς' ἐγώ,</TextUnit>
    <TextUnit id="543" loc="566">χὠ Ζηνὸς εὐθὺς παῖς ἐπιστρέψας χεροῖν</TextUnit>
    <TextUnit id="544" loc="567">ἧκεν κομήτην ἰόν: ἐς δὲ πλεύμονας</TextUnit>
    <TextUnit id="545" loc="568">στέρνων διερροίζησεν. ἐκθνῄσκων δ' ὁ θὴρ</TextUnit>
    <TextUnit id="546" loc="569">τοσοῦτον εἶπε: παῖ γέροντος Οἰνέως,</TextUnit>
    <TextUnit id="547" loc="570">τοσόνδ' ὀνήσει τῶν ἐμῶν, ἐὰν πίθῃ,</TextUnit>
    <TextUnit id="548" loc="571">πορθμῶν, ὁθούνεχ' ὑστάτην ς' ἔπεμψ' ἐγώ:</TextUnit>
    <TextUnit id="549" loc="572">ἐὰν γὰρ ἀμφίθρεπτον αἷμα τῶν ἐμῶν</TextUnit>
    <TextUnit id="550" loc="573">σφαγῶν ἐνέγκῃ χερσίν, ᾗ μελαγχόλους</TextUnit>
    <TextUnit id="551" loc="574">ἔβαψεν ἰοὺς θρέμμα Λερναίας ὕδρας,</TextUnit>
    <TextUnit id="552" loc="575">ἔσται φρενός σοι τοῦτο κηλητήριον</TextUnit>
    <TextUnit id="553" loc="576">τῆς ̔Ηρακλείας, ὥστε μήτιν' εἰσιδὼν</TextUnit>
    <TextUnit id="554" loc="577">στέρξει γυναῖκα κεῖνος ἀντὶ σοῦ πλέον.</TextUnit>
    <TextUnit id="555" loc="578">τοῦτ' ἐννοήσας', ὦ φίλαι, δόμοις γὰρ ἦν</TextUnit>
    <TextUnit id="556" loc="579">κείνου θανόντος ἐγκεκλῃμένον καλῶς,</TextUnit>
    <TextUnit id="557" loc="580">χιτῶνα τόνδ' ἔβαψα, προσβαλοῦς' ὅσα</TextUnit>
    <TextUnit id="558" loc="581">ζῶν κεῖνος εἶπε: καὶ πεπείρανται τάδε.</TextUnit>
    <TextUnit id="559" loc="582">κακὰς δὲ τόλμας μήτ' ἐπισταίμην ἐγὼ</TextUnit>
    <TextUnit id="560" loc="583">μήτ' ἐκμάθοιμι, τάς τε τολμώσας στυγῶ:</TextUnit>
    <TextUnit id="561" loc="584">φίλτροις δ' ἐάν πως τήνδ' ὑπερβαλώμεθα</TextUnit>
    <TextUnit id="562" loc="585">τὴν παῖδα καὶ θέλκτροισι τοῖς ἐφ' ̔Ηρακλεῖ,</TextUnit>
    <TextUnit id="563" loc="586">μεμηχάνηται τοὔργον, εἴ τι μὴ δοκῶ</TextUnit>
    <TextUnit id="564" loc="587">πράσσειν μάταιον: εἰ δὲ μή, πεπαύσομαι.</TextUnit>
    <TextUnit id="565" loc="588">ἀλλ' εἴ τις ἐστὶ πίστις ἐν τοῖς δρωμένοις,</TextUnit>
    <TextUnit id="566" loc="589">δοκεῖς παρ' ἡμῖν οὐ βεβουλεῦσθαι κακῶς.</TextUnit>
    <TextUnit id="567" loc="590">οὕτως ἔχει γ' ἡ πίστις, ὡς τὸ μὲν δοκεῖν</TextUnit>
    <TextUnit id="568" loc="591">ἔνεστι, πείρᾳ δ' οὐ προσωμίλησά πω:</TextUnit>
    <TextUnit id="569" loc="592">ἀλλ' εἰδέναι χρὴ δρῶσαν, ὡς οὐδ' εἰ δοκεῖς</TextUnit>
    <TextUnit id="570" loc="593">ἔχειν, ἔχοις ἂν γνῶμα, μὴ πειρωμένη.</TextUnit>
    <TextUnit id="571" loc="594">ἀλλ' αὐτίκ' εἰσόμεσθα, τόνδε γὰρ βλέπω</TextUnit>
    <TextUnit id="572" loc="595">θυραῖον ἤδη: διὰ τάχους δ' ἐλεύσεται.</TextUnit>
    <TextUnit id="573" loc="596">μόνον παρ' ὑμῶν εὖ στεγοίμεθ': ὡς σκότῳ</TextUnit>
    <TextUnit id="574" loc="597">κἂν αἰσχρὰ πράσσῃς, οὔποτ' αἰσχύνῃ πεσεῖ.</TextUnit>
    <TextUnit id="575" loc="598">τί χρὴ ποεῖν; σήμαινε, τέκνον Οἰνέως,</TextUnit>
    <TextUnit id="576" loc="599">ὡς ἐσμὲν ἤδη τῷ μακρῷ χρόνῳ βραδεῖς.</TextUnit>
    <TextUnit id="577" loc="600">ἀλλ' αὐτὰ δή σοι ταῦτα καὶ πράσσω, Λίχα,</TextUnit>
    <TextUnit id="578" loc="601">ἕως σὺ ταῖς ἔσωθεν ἠγορῶ ξέναις,</TextUnit>
    <TextUnit id="579" loc="602">ὅπως φέρῃς μοι τόνδε ταναϋφῆ πέπλον,</TextUnit>
    <TextUnit id="580" loc="603">δώρημ' ἐκείνῳ τἀνδρὶ τῆς ἐμῆς χερός.</TextUnit>
    <TextUnit id="581" loc="604">διδοὺς δὲ τόνδε φράζ' ὅπως μηδεὶς βροτῶν</TextUnit>
    <TextUnit id="582" loc="605">κείνου πάροιθεν ἀμφιδύσεται χροί̈,</TextUnit>
    <TextUnit id="583" loc="606">μηδ' ὄψεταί νιν μήτε φέγγος ἡλίου</TextUnit>
    <TextUnit id="584" loc="607">μήθ' ἕρκος ἱερὸν μήτ' ἐφέστιον σέλας,</TextUnit>
    <TextUnit id="585" loc="608">πρὶν κεῖνος αὐτὸν φανερὸς ἐμφανῶς σταθεὶς</TextUnit>
    <TextUnit id="586" loc="609">δείξῃ θεοῖσιν ἡμέρᾳ ταυροσφάγῳ.</TextUnit>
    <TextUnit id="587" loc="610">οὕτω γὰρ ηὔγμην, εἴ ποτ' αὐτὸν ἐς δόμους</TextUnit>
    <TextUnit id="588" loc="611">ἴδοιμι σωθέντ' ἢ κλύοιμι πανδίκως,</TextUnit>
    <TextUnit id="589" loc="612">στελεῖν χιτῶνι τῷδε καὶ φανεῖν θεοῖς</TextUnit>
    <TextUnit id="590" loc="613">θυτῆρα καινῷ καινὸν ἐν πεπλώματι.</TextUnit>
    <TextUnit id="591" loc="614">καὶ τῶνδ' ἀποίσεις σῆμ', ὃ κεῖνος εὐμαθὲς</TextUnit>
    <TextUnit id="592" loc="615">σφραγῖδος ἕρκει τῷδ' ἐπὸν μαθήσεται.</TextUnit>
    <TextUnit id="593" loc="616">ἀλλ' ἕρπε, καὶ φύλασσε πρῶτα μὲν νόμον,</TextUnit>
    <TextUnit id="594" loc="617">τὸ μὴ 'πιθυμεῖν πομπὸς ὢν περισσὰ δρᾶν:</TextUnit>
    <TextUnit id="595" loc="618">ἔπειθ' ὅπως ἂν ἡ χάρις κείνου τέ σοι</TextUnit>
    <TextUnit id="596" loc="619">κἀμοῦ ξυνελθοῦς' ἐξ ἁπλῆς διπλῆ φανῇ.</TextUnit>
    <TextUnit id="597" loc="620">ἀλλ' εἴπερ ̔Ερμοῦ τήνδε πομπεύω τέχνην</TextUnit>
    <TextUnit id="598" loc="621">βέβαιον, οὔ τι μὴ σφαλῶ γ' ἐν σοί ποτε,</TextUnit>
    <TextUnit id="599" loc="622">τὸ μὴ οὐ τόδ' ἄγγος ὡς ἔχει δεῖξαι φέρων,</TextUnit>
    <TextUnit id="600" loc="623">λόγων τε πίστιν ὧν λέγεις ἐφαρμόσαι.</TextUnit>
    <TextUnit id="601" loc="624">στείχοις ἂν ἤδη: καὶ γὰρ ἐξεπίστασαι</TextUnit>
    <TextUnit id="602" loc="625">τά γ' ἐν δόμοισιν ὡς ἔχοντα τυγχάνει.</TextUnit>
    <TextUnit id="603" loc="626">ἐπίσταμαί τε καὶ φράσω σεσωσμένα.</TextUnit>
    <TextUnit id="604" loc="627">ἀλλ' οἶσθα μὲν δὴ καὶ τὰ τῆς ξένης ὁρῶν</TextUnit>
    <TextUnit id="605" loc="628">προσδέγματ', αὐτὴν ὡς ἐδεξάμην φίλως.</TextUnit>
    <TextUnit id="606" loc="629">ὥστ' ἐκπλαγῆναι τοὐμὸν ἡδονῇ κέαρ.</TextUnit>
    <TextUnit id="607" loc="630">τί δῆτ' ἂν ἄλλο γ' ἐννέποις; δέδοικα γὰρ</TextUnit>
    <TextUnit id="608" loc="631">μὴ πρῲ λέγοις ἂν τὸν πόθον τὸν ἐξ ἐμοῦ,</TextUnit>
    <TextUnit id="609" loc="632">πρὶν εἰδέναι τἀκεῖθεν εἰ ποθούμεθα.</TextUnit>
    <TextUnit id="610" loc="633">ὦ ναύλοχα καὶ πετραῖα</TextUnit>
    <TextUnit id="611" loc="634">θερμὰ λουτρὰ καὶ πάγους</TextUnit>
    <TextUnit id="612" loc="635">Οἴτας παραναιετάοντες, οἵ τε μέσσαν Μηλίδα πὰρ λίμναν</TextUnit>
    <TextUnit id="613" loc="636">χρυσαλακάτου τ' ἀκτὰν κόρας,</TextUnit>
    <TextUnit id="614" loc="637">ἔνθ' ̔Ελλάνων ἀγοραὶ</TextUnit>
    <TextUnit id="615" loc="638">Πυλάτιδες κλέονται:</TextUnit>
    <TextUnit id="616" loc="640">ὁ καλλιβόας τάχ' ὑμῖν</TextUnit>
    <TextUnit id="617" loc="641">αὐλὸς οὐκ ἀναρσίαν</TextUnit>
    <TextUnit id="618" loc="642">ἀχῶν καναχὰν ἐπάνεισιν, ἀλλὰ θείας ἀντίλυρον μούσας.</TextUnit>
    <TextUnit id="619" loc="643">ὁ γὰρ Διὸς ̓Αλκμήνας κόρος</TextUnit>
    <TextUnit id="620" loc="645">σοῦται πάσας ἀρετᾶς</TextUnit>
    <TextUnit id="621" loc="646">λάφυρ' ἔχων ἐπ' οἴκους:</TextUnit>
    <TextUnit id="622" loc="647">ὃν ἀπόπτολιν εἴχομεν παντᾷ,</TextUnit>
    <TextUnit id="623" loc="648">δυοκαιδεκάμηνον ἀμμένουσαι</TextUnit>
    <TextUnit id="624" loc="649">χρόνον, πελάγιον, ἴδριες οὐδέν:</TextUnit>
    <TextUnit id="625" loc="650">ἁ δέ οἱ φίλα δάμαρ</TextUnit>
    <TextUnit id="626" loc="651">τάλαιναν δυστάλαινα καρδίαν</TextUnit>
    <TextUnit id="627" loc="652">πάγκλαυτος αἰὲν ὤλλυτο:</TextUnit>
    <TextUnit id="628" loc="653">νῦν δ' ̓́Αρης οἰστρηθεὶς</TextUnit>
    <TextUnit id="629" loc="654">ἐξέλυς' ἐπίπονον ἁμέραν.</TextUnit>
    <TextUnit id="630" loc="655">ἀφίκοιτ' ἀφίκοιτο: μὴ σταίη</TextUnit>
    <TextUnit id="631" loc="656">πολύκωπον ὄχημα ναὸς αὐτῷ,</TextUnit>
    <TextUnit id="632" loc="657">πρὶν τάνδε πρὸς πόλιν ἀνύσειε,</TextUnit>
    <TextUnit id="633" loc="658">νασιῶτιν ἑστίαν</TextUnit>
    <TextUnit id="634" loc="659">ἀμείψας, ἔνθα κλῄζεται θυτήρ:</TextUnit>
    <TextUnit id="635" loc="660">ὅθεν μόλοι πανίμερος,</TextUnit>
    <TextUnit id="636" loc="661">τᾶς πειθοῦς παγχρίστῳ</TextUnit>
    <TextUnit id="637" loc="662">συγκραθεὶς ἐπὶ προφάσει φάρους.</TextUnit>
    <TextUnit id="638" loc="663">γυναῖκες, ὡς δέδοικα μὴ περαιτέρω</TextUnit>
    <TextUnit id="639" loc="664">πεπραγμέν' ᾖ μοι πάνθ' ὅς' ἀρτίως ἔδρων.</TextUnit>
    <TextUnit id="640" loc="665">τί δ' ἔστι, Δῃάνειρα, τέκνον Οἰνέως;</TextUnit>
    <TextUnit id="641" loc="666">οὐκ οἶδ': ἀθυμῶ δ', εἰ φανήσομαι τάχα</TextUnit>
    <TextUnit id="642" loc="667">κακὸν μέγ' ἐκπράξας' ἀπ' ἐλπίδος καλῆς.</TextUnit>
    <TextUnit id="643" loc="668">οὐ δή τι τῶν σῶν ̔Ηρακλεῖ δωρημάτων;</TextUnit>
    <TextUnit id="644" loc="669">μάλιστά γ', ὥστε μήποτ' ἂν προθυμίαν</TextUnit>
    <TextUnit id="645" loc="670">ἄδηλον ἔργου τῳ παραινέσαι λαβεῖν.</TextUnit>
    <TextUnit id="646" loc="671">δίδαξον, εἰ διδακτόν, ἐξ ὅτου φοβεῖ.</TextUnit>
    <TextUnit id="647" loc="672">τοιοῦτον ἐκβέβηκεν οἷον, ἢν φράσω,</TextUnit>
    <TextUnit id="648" loc="673">γυναῖκες, ὑμᾶς θαῦμ' ἀνέλπιστον μαθεῖν.</TextUnit>
    <TextUnit id="649" loc="674">ᾧ γὰρ τὸν ἐνδυτῆρα πέπλον ἀρτίως</TextUnit>
    <TextUnit id="650" loc="675">ἔχριον, ἀργὴς οἰὸς εὐέρου πόκος,</TextUnit>
    <TextUnit id="651" loc="676">τοῦτ' ἠφάνισται διάβορον πρὸς οὐδενὸς</TextUnit>
    <TextUnit id="652" loc="677">τῶν ἔνδον, ἀλλ' ἐδεστὸν ἐξ αὑτοῦ φθίνει,</TextUnit>
    <TextUnit id="653" loc="678">καὶ ψῇ κατ' ἄκρας σπιλάδος: ὡς δ' εἰδῇς ἅπαν,</TextUnit>
    <TextUnit id="654" loc="679">ᾗ τοῦτ' ἐπράχθη, μείζον' ἐκτενῶ λόγον.</TextUnit>
    <TextUnit id="655" loc="680">ἐγὼ γὰρ ὧν ὁ θήρ με Κένταυρος, πονῶν</TextUnit>
    <TextUnit id="656" loc="681">πλευρὰν πικρᾷ γλωχῖνι, προυδιδάξατο</TextUnit>
    <TextUnit id="657" loc="682">παρῆκα θεσμῶν οὐδέν, ἀλλ' ἐσῳζόμην</TextUnit>
    <TextUnit id="658" loc="683">χαλκῆς ὅπως δύσνιπτον ἐκ δέλτου γραφήν.</TextUnit>
    <TextUnit id="659" loc="684">καί μοι τάδ' ἦν πρόρρητα καὶ τοιαῦτ' ἔδρων:</TextUnit>
    <TextUnit id="660" loc="685">τὸ φάρμακον τοῦτ' ἄπυρον ἀκτῖνός τ' ἀεὶ</TextUnit>
    <TextUnit id="661" loc="686">θερμῆς ἄθικτον ἐν μυχοῖς σῴζειν ἐμέ,</TextUnit>
    <TextUnit id="662" loc="687">ἕως νιν ἀρτίχριστον ἁρμόσαιμί που.</TextUnit>
    <TextUnit id="663" loc="688">κἄδρων τοιαῦτα. νῦν δ', ὅτ' ἦν ἐργαστέον,</TextUnit>
    <TextUnit id="664" loc="689">ἔχρισα μὲν κατ' οἶκον ἐν δόμοις κρυφῇ</TextUnit>
    <TextUnit id="665" loc="690">μαλλῷ, σπάσασα κτησίου βοτοῦ λάχνην,</TextUnit>
    <TextUnit id="666" loc="691">κἄθηκα συμπτύξας' ἀλαμπὲς ἡλίου</TextUnit>
    <TextUnit id="667" loc="692">κοίλῳ ζυγάστρῳ δῶρον, ὥσπερ εἴδετε.</TextUnit>
    <TextUnit id="668" loc="693">εἴσω δ' ἀποστείχουσα δέρκομαι φάτιν</TextUnit>
    <TextUnit id="669" loc="694">ἄφραστον, ἀξύμβλητον ἀνθρώπῳ μαθεῖν.</TextUnit>
    <TextUnit id="670" loc="695">τὸ γὰρ κάταγμα τυγχάνω ῥίψασά πως</TextUnit>
    <TextUnit id="671" loc="696">τῆς οἰός, ᾧ προύχριον, ἐς μέσην φλόγα,</TextUnit>
    <TextUnit id="672" loc="697">ἀκτῖν' ἐς ἡλιῶτιν: ὡς δ' ἐθάλπετο,</TextUnit>
    <TextUnit id="673" loc="698">ῥεῖ πᾶν ἄδηλον καὶ κατέψηκται χθονί,</TextUnit>
    <TextUnit id="674" loc="699">μορφῇ μάλιστ' εἰκαστὸν ὥστε πρίονος</TextUnit>
    <TextUnit id="675" loc="700">ἐκβρώματ' ἂν βλέψειας ἐν τομῇ ξύλου.</TextUnit>
    <TextUnit id="676" loc="701">τοιόνδε κεῖται προπετές: ἐκ δὲ γῆς, ὅθεν</TextUnit>
    <TextUnit id="677" loc="702">προύκειτ', ἀναζέουσι θρομβώδεις ἀφροί,</TextUnit>
    <TextUnit id="678" loc="703">γλαυκῆς ὀπώρας ὥστε πίονος ποτοῦ</TextUnit>
    <TextUnit id="679" loc="704">χυθέντος εἰς γῆν Βακχίας ἀπ' ἀμπέλου.</TextUnit>
    <TextUnit id="680" loc="705">ὥστ' οὐκ ἔχω τάλαινα ποῖ γνώμης πέσω:</TextUnit>
    <TextUnit id="681" loc="706">ὁρῶ δέ μ' ἔργον δεινὸν ἐξειργασμένην.</TextUnit>
    <TextUnit id="682" loc="707">πόθεν γὰρ ἄν ποτ', ἀντὶ τοῦ θνῄσκων ὁ θὴρ</TextUnit>
    <TextUnit id="683" loc="708">ἐμοὶ παρέσχ' εὔνοιαν, ἧς ἔθνῃσχ' ὕπερ;</TextUnit>
    <TextUnit id="684" loc="709">οὐκ ἔστιν, ἀλλὰ τὸν βαλόντ' ἀποφθίσαι</TextUnit>
    <TextUnit id="685" loc="710">χρῄζων ἔθελγέ μ': ὧν ἐγὼ μεθύστερον,</TextUnit>
    <TextUnit id="686" loc="711">ὅτ' οὐκέτ' ἀρκεῖ, τὴν μάθησιν ἄρνυμαι.</TextUnit>
    <TextUnit id="687" loc="712">μόνη γὰρ αὐτόν, εἴ τι μὴ ψευσθήσομαι</TextUnit>
    <TextUnit id="688" loc="713">γνώμης, ἐγὼ δύστηνος ἐξαποφθερῶ:</TextUnit>
    <TextUnit id="689" loc="714">τὸν γὰρ βαλόντ' ἄτρακτον οἶδα καὶ θεὸν</TextUnit>
    <TextUnit id="690" loc="715">Χείρωνα πημήναντα, χὦνπερ ἂν θίγῃ,</TextUnit>
    <TextUnit id="691" loc="716">φθείρει τὰ πάντα κνώδαλ': ἐκ δὲ τοῦδ' ὅδε</TextUnit>
    <TextUnit id="692" loc="717">σφαγῶν διελθὼν ἰὸς αἵματος μέλας</TextUnit>
    <TextUnit id="693" loc="718">πῶς οὐκ ὀλεῖ καὶ τόνδε; δόξῃ γοῦν ἐμῇ.</TextUnit>
    <TextUnit id="694" loc="719">καίτοι δέδοκται, κεῖνος εἰ σφαλήσεται,</TextUnit>
    <TextUnit id="695" loc="720">ταύτῃ σὺν ὁρμῇ κἀμὲ συνθανεῖν ἅμα:</TextUnit>
    <TextUnit id="696" loc="721">ζῆν γὰρ κακῶς κλύουσαν οὐκ ἀνασχετόν,</TextUnit>
    <TextUnit id="697" loc="722">ἥτις προτιμᾷ μὴ κακὴ πεφυκέναι.</TextUnit>
    <TextUnit id="698" loc="723">ταρβεῖν μὲν ἔργα δείν' ἀναγκαίως ἔχει,</TextUnit>
    <TextUnit id="699" loc="724">τὴν δ' ἐλπίδ' οὐ χρὴ τῆς τύχης κρίνειν πάρος.</TextUnit>
    <TextUnit id="700" loc="725">οὐκ ἔστιν ἐν τοῖς μὴ καλοῖς βουλεύμασιν</TextUnit>
    <TextUnit id="701" loc="726">οὐδ' ἐλπίς, ἥτις καὶ θράσος τι προξενεῖ.</TextUnit>
    <TextUnit id="702" loc="727">ἀλλ' ἀμφὶ τοῖς σφαλεῖσι μὴ 'ξ ἑκουσίας</TextUnit>
    <TextUnit id="703" loc="728">ὀργὴ πέπειρα, τῆς σε τυγχάνειν πρέπει.</TextUnit>
    <TextUnit id="704" loc="729">τοιαῦτα δ' ἂν λέξειεν οὐχ ὁ τοῦ κακοῦ</TextUnit>
    <TextUnit id="705" loc="730">κοινωνός, ἀλλ' ᾧ μηδέν ἐστ' οἴκοι βαρύ.</TextUnit>
    <TextUnit id="706" loc="731">σιγᾶν ἂν ἁρμόζοι σε τὸν πλείω λόγον,</TextUnit>
    <TextUnit id="707" loc="732">εἰ μή τι λέξεις παιδὶ τῷ σαυτῆς: ἐπεὶ</TextUnit>
    <TextUnit id="708" loc="733">πάρεστι, μαστὴρ πατρὸς ὃς πρὶν ᾤχετο.</TextUnit>
    <TextUnit id="709" loc="734">ὦ μῆτερ, ὡς ἂν ἐκ τριῶν ς' ἓν εἱλόμην,</TextUnit>
    <TextUnit id="710" loc="735">ἢ μηκέτ' εἶναι ζῶσαν, ἢ σεσωσμένην</TextUnit>
    <TextUnit id="711" loc="736">ἄλλου κεκλῆσθαι μητέρ', ἢ λῴους φρένας</TextUnit>
    <TextUnit id="712" loc="737">τῶν νῦν παρουσῶν τῶνδ' ἀμείψασθαί ποθεν.</TextUnit>
    <TextUnit id="713" loc="738">τί δ' ἐστίν, ὦ παῖ, πρός γ' ἐμοῦ στυγούμενον;</TextUnit>
    <TextUnit id="714" loc="739">τὸν ἄνδρα τὸν σὸν ἴσθι, τὸν δ' ἐμὸν λέγω</TextUnit>
    <TextUnit id="715" loc="740">πατέρα, κατακτείνασα τῇδ' ἐν ἡμέρᾳ.</TextUnit>
    <TextUnit id="716" loc="741">οἴμοι, τιν' ἐξήνεγκας, ὦ τέκνον, λόγον;</TextUnit>
    <TextUnit id="717" loc="742">ὃν οὐχ οἷόν τε μὴ οὐ τελεσθῆναι: τὸ γὰρ</TextUnit>
    <TextUnit id="718" loc="743">φανθὲν τίς ἂν δύναιτ' ἂν ἀγένητον ποεῖν;</TextUnit>
    <TextUnit id="719" loc="744">πῶς εἶπας, ὦ παῖ; τοῦ παρ' ἀνθρώπων μαθὼν</TextUnit>
    <TextUnit id="720" loc="745">ἄζηλον οὕτως ἔργον εἰργάσθαι με φής;</TextUnit>
    <TextUnit id="721" loc="746">αὐτὸς βαρεῖαν ξυμφορὰν ἐν ὄμμασιν</TextUnit>
    <TextUnit id="722" loc="747">πατρὸς δεδορκὼς κοὐ κατὰ γλῶσσαν κλύων.</TextUnit>
    <TextUnit id="723" loc="748">ποῦ δ' ἐμπελάζεις τἀνδρὶ καὶ παρίστασαι;</TextUnit>
    <TextUnit id="724" loc="749">εἰ χρὴ μαθεῖν σε, πάντα δὴ φωνεῖν χρεών.</TextUnit>
    <TextUnit id="725" loc="750">ὅθ' εἷρπε κλεινὴν Εὐρύτου πέρσας πόλιν,</TextUnit>
    <TextUnit id="726" loc="751">νίκης ἄγων τροπαῖα κἀκροθίνια,</TextUnit>
    <TextUnit id="727" loc="752">ἀκτή τις ἀμφίκλυστος Εὐβοίας ἄκρον</TextUnit>
    <TextUnit id="728" loc="753">Κήναιόν ἐστιν, ἔνθα πατρῴῳ Διὶ</TextUnit>
    <TextUnit id="729" loc="754">βωμοὺς ὁρίζει τεμενίαν τε φυλλάδα:</TextUnit>
    <TextUnit id="730" loc="755">οὗ νιν τὰ πρῶτ' ἐσεῖδον ἄσμενος πόθῳ.</TextUnit>
    <TextUnit id="731" loc="756">μέλλοντι δ' αὐτῷ πολυθύτους τεύχειν σφαγὰς</TextUnit>
    <TextUnit id="732" loc="757">κῆρυξ ἀπ' οἴκων ἵκετ' οἰκεῖος Λίχας,</TextUnit>
    <TextUnit id="733" loc="758">τὸ σὸν φέρων δώρημα, θανάσιμον πέπλον:</TextUnit>
    <TextUnit id="734" loc="759">ὃν κεῖνος ἐνδύς, ὡς σὺ προυξεφίεσο,</TextUnit>
    <TextUnit id="735" loc="760">ταυροκτονεῖ μὲν δώδεκ' ἐντελεῖς ἔχων</TextUnit>
    <TextUnit id="736" loc="761">λείας ἀπαρχὴν βοῦς: ἀτὰρ τὰ πάνθ' ὁμοῦ</TextUnit>
    <TextUnit id="737" loc="762">ἑκατὸν προσῆγε συμμιγῆ βοσκήματα.</TextUnit>
    <TextUnit id="738" loc="763">καὶ πρῶτα μὲν δείλαιος ἵλεῳ φρενί,</TextUnit>
    <TextUnit id="739" loc="764">κόσμῳ τε χαίρων καὶ στολῇ, κατηύχετο:</TextUnit>
    <TextUnit id="740" loc="765">ὅπως δὲ σεμνῶν ὀργίων ἐδαίετο</TextUnit>
    <TextUnit id="741" loc="766">φλὸξ αἱματηρὰ κἀπὸ πιείρας δρυός,</TextUnit>
    <TextUnit id="742" loc="767">ἱδρὼς ἀνῄει χρωτί, καὶ προσπτύσσεται</TextUnit>
    <TextUnit id="743" loc="768">πλευραῖσιν ἀρτίκολλος, ὥστε τέκτονος,</TextUnit>
    <TextUnit id="744" loc="769">χιτὼν ἅπαν κατ' ἄρθρον: ἦλθε δ' ὀστέων</TextUnit>
    <TextUnit id="745" loc="770">ἀδαγμὸς ἀντίσπαστος: εἶτα φοινίας</TextUnit>
    <TextUnit id="746" loc="771">ἐχθρᾶς ἐχίδνης ἰὸς ὣς ἐδαίνυτο.</TextUnit>
    <TextUnit id="747" loc="772">ἐνταῦθα δὴ 'βόησε τὸν δυσδαίμονα</TextUnit>
    <TextUnit id="748" loc="773">Λίχαν, τὸν οὐδὲν αἴτιον τοῦ σοῦ κακοῦ,</TextUnit>
    <TextUnit id="749" loc="774">ποίαις ἐνέγκοι τόνδε μηχαναῖς πέπλον:</TextUnit>
    <TextUnit id="750" loc="775">ὁ δ' οὐδὲν εἰδὼς δύσμορος τὸ σὸν μόνης</TextUnit>
    <TextUnit id="751" loc="776">δώρημ' ἔλεξεν, ὥσπερ ἦν ἐσταλμένον.</TextUnit>
    <TextUnit id="752" loc="777">κἀκεῖνος ὡς ἤκουσε καὶ διώδυνος</TextUnit>
    <TextUnit id="753" loc="778">σπαραγμὸς αὐτοῦ πλευμόνων ἀνθήψατο,</TextUnit>
    <TextUnit id="754" loc="779">μάρψας ποδός νιν, ἄρθρον ᾗ λυγίζεται,</TextUnit>
    <TextUnit id="755" loc="780">ῥιπτεῖ πρὸς ἀμφίκλυστον ἐκ πόντου πέτραν:</TextUnit>
    <TextUnit id="756" loc="781">κόμης δὲ λευκὸν μυελὸν ἐκραίνει, μέσου</TextUnit>
    <TextUnit id="757" loc="782">κρατὸς διασπαρέντος αἵματός θ' ὁμοῦ.</TextUnit>
    <TextUnit id="758" loc="783">ἅπας δ' ἀνηυφήμησεν οἰμωγῇ λεώς,</TextUnit>
    <TextUnit id="759" loc="784">τοῦ μὲν νοσοῦντος, τοῦ δὲ διαπεπραγμένου:</TextUnit>
    <TextUnit id="760" loc="785">κοὐδεὶς ἐτόλμα τἀνδρὸς ἀντίον μολεῖν.</TextUnit>
    <TextUnit id="761" loc="786">ἐσπᾶτο γὰρ πέδονδε καὶ μετάρσιος,</TextUnit>
    <TextUnit id="762" loc="787">βοῶν, ἰύζων: ἀμφὶ δ' ἐκτύπουν πέτραι,</TextUnit>
    <TextUnit id="763" loc="788">Λοκρῶν τ' ὄρειοι πρῶνες Εὐβοίας τ' ἄκραι.</TextUnit>
    <TextUnit id="764" loc="789">ἐπεὶ δ' ἀπεῖπε, πολλὰ μὲν τάλας χθονὶ</TextUnit>
    <TextUnit id="765" loc="790">ῥίπτων ἑαυτόν, πολλὰ δ' οἰμωγῇ βοῶν,</TextUnit>
    <TextUnit id="766" loc="791">τὸ δυσπάρευνον λέκτρον ἐνδατούμενος</TextUnit>
    <TextUnit id="767" loc="792">σοῦ τῆς ταλαίνης, καὶ τὸν Οἰνέως γάμον</TextUnit>
    <TextUnit id="768" loc="793">οἷον κατακτήσαιτο λυμαντὴν βίου,</TextUnit>
    <TextUnit id="769" loc="794">τότ' ἐκ προσέδρου λιγνύος διάστροφον</TextUnit>
    <TextUnit id="770" loc="795">ὀφθαλμὸν ἄρας εἶδέ μ' ἐν πολλῷ στρατῷ</TextUnit>
    <TextUnit id="771" loc="796">δακρυρροοῦντα, καί με προσβλέψας καλεῖ:</TextUnit>
    <TextUnit id="772" loc="797">ὦ παῖ, πρόσελθε, μὴ φύγῃς τοὐμὸν κακόν,</TextUnit>
    <TextUnit id="773" loc="798">μηδ' εἴ σε χρὴ θανόντι συνθανεῖν ἐμοί:</TextUnit>
    <TextUnit id="774" loc="799">ἀλλ' ἆρον ἔξω, καὶ μάλιστα μέν με θὲς</TextUnit>
    <TextUnit id="775" loc="800">ἐνταῦθ' ὅπου με μή τις ὄψεται βροτῶν:</TextUnit>
    <TextUnit id="776" loc="801">εἰ δ' οἶκτον ἴσχεις, ἀλλά μ' ἔκ γε τῆσδε γῆς</TextUnit>
    <TextUnit id="777" loc="802">πόρθμευσον ὡς τάχιστα, μηδ' αὐτοῦ θάνω.</TextUnit>
    <TextUnit id="778" loc="803">τοσαῦτ' ἐπισκήψαντος, ἐν μέσῳ σκάφει</TextUnit>
    <TextUnit id="779" loc="804">θέντες σφε πρὸς γῆν τήνδ' ἐκέλσαμεν μόλις</TextUnit>
    <TextUnit id="780" loc="805">βρυχώμενον σπασμοῖσι: καί νιν αὐτίκα</TextUnit>
    <TextUnit id="781" loc="806">ἢ ζῶντ' ἐσόψεσθ' ἢ τεθνηκότ' ἀρτίως.</TextUnit>
    <TextUnit id="782" loc="807">τοιαῦτα, μῆτερ, πατρὶ βουλεύσας' ἐμῷ</TextUnit>
    <TextUnit id="783" loc="808">καὶ δρῶς' ἐλήφθης, ὧν σε ποίνιμος Δίκη</TextUnit>
    <TextUnit id="784" loc="809">τίσαιτ' ̓Ερινύς τ'. εἰ θέμις δ', ἐπεύχομαι:</TextUnit>
    <TextUnit id="785" loc="810">θέμις δ', ἐπεί μοι τὴν θέμιν σὺ προύβαλες,</TextUnit>
    <TextUnit id="786" loc="811">πάντων ἄριστον ἄνδρα τῶν ἐπὶ χθονὶ</TextUnit>
    <TextUnit id="787" loc="812">κτείνας', ὁποῖον ἄλλον οὐκ ὄψει ποτέ.</TextUnit>
    <TextUnit id="788" loc="813">τί σῖγ' ἀφέρπεις; οὐ κάτοισθ' ὁθούνεκα</TextUnit>
    <TextUnit id="789" loc="814">ξυνηγορεῖς σιγῶσα τῷ κατηγόρῳ;</TextUnit>
    <TextUnit id="790" loc="815">ἐᾶτ' ἀφέρπειν: οὖρος ὀφθαλμῶν ἐμῶν</TextUnit>
    <TextUnit id="791" loc="816">αὐτῇ γένοιτ' ἄπωθεν ἑρπούσῃ καλός.</TextUnit>
    <TextUnit id="792" loc="817">ὄγκον γὰρ ἄλλως ὀνόματος τί δεῖ τρέφειν</TextUnit>
    <TextUnit id="793" loc="818">μητρῷον, ἥτις μηδὲν ὡς τεκοῦσα δρᾷ;</TextUnit>
    <TextUnit id="794" loc="819">ἀλλ' ἑρπέτω χαίρουσα: τὴν δὲ τέρψιν ἣν</TextUnit>
    <TextUnit id="795" loc="820">τὠμῷ δίδωσι πατρί, τήνδ' αὐτὴ λάβοι.</TextUnit>
    <TextUnit id="796" loc="821">ἴδ' οἷον, ὦ παῖδες, προσέμιξεν ἄφαρ</TextUnit>
    <TextUnit id="797" loc="822">τοὔπος τὸ θεοπρόπον ἡμῖν</TextUnit>
    <TextUnit id="798" loc="823">τᾶς παλαιφάτου προνοίας,</TextUnit>
    <TextUnit id="799" loc="824">ὅ τ' ἔλακεν, ὁπότε τελεόμηνος ἐκφέροι</TextUnit>
    <TextUnit id="800" loc="825">δωδέκατος ἄροτος, ἀναδοχὰν τελεῖν πόνων</TextUnit>
    <TextUnit id="801" loc="826">τῷ Διὸς αὐτόπαιδι: καὶ τάδ' ὀρθῶς</TextUnit>
    <TextUnit id="802" loc="827">ἔμπεδα κατουρίζει. πῶς γὰρ ἂν ὁ μὴ λεύσσων</TextUnit>
    <TextUnit id="803" loc="830">ἔτι ποτ' ἔτ' ἐπίπονον πόνων ἔχοι θανὼν λατρείαν;</TextUnit>
    <TextUnit id="804" loc="831">εἰ γάρ σφε Κενταύρου φονίᾳ νεφέλᾳ</TextUnit>
    <TextUnit id="805" loc="832">χρίει δολοποιὸς ἀνάγκα</TextUnit>
    <TextUnit id="806" loc="833">πλευρά, προστακέντος ἰοῦ,</TextUnit>
    <TextUnit id="807" loc="834">ὃν τέκετο θάνατος, ἔτρεφε δ' αἰόλος δράκων,</TextUnit>
    <TextUnit id="808" loc="835">πῶς ὅδ' ἂν ἀέλιον ἕτερον ἢ τανῦν ἴδοι,</TextUnit>
    <TextUnit id="809" loc="836">δεινοτάτῳ μὲν ὕδρας προστετακὼς</TextUnit>
    <TextUnit id="810" loc="837">φάσματι; μελαγχαίτα δ' ἄμμιγά νιν αἰκίζει</TextUnit>
    <TextUnit id="811" loc="840">Νέσσου ὑποφόνια δολιόμυθα κέντρ' ἐπιζέσαντα.</TextUnit>
    <TextUnit id="812" loc="841">ὧν ἅδ' ἁ τλάμων ἄοκνος μεγάλαν προορῶσα</TextUnit>
    <TextUnit id="813" loc="842">δόμοισι βλάβαν νέων</TextUnit>
    <TextUnit id="814" loc="843">ἀί̈σσουσαν γάμων τὰ μὲν αὐτὰ προσέβαλε, τὰ</TextUnit>
    <TextUnit id="815" loc="844">δ' ἀπ' ἀλλόθρου</TextUnit>
    <TextUnit id="816" loc="845">γνώμας μολόντ' ὀλεθρίαισι συναλλαγαῖς</TextUnit>
    <TextUnit id="817" loc="846">ἦ που ὀλοὰ στένει,</TextUnit>
    <TextUnit id="818" loc="847">ἦ που ἀδινῶν χλωρὰν</TextUnit>
    <TextUnit id="819" loc="848">τέγγει δακρύων ἄχναν.</TextUnit>
    <TextUnit id="820" loc="850">ἁ δ' ἐρχομένα μοῖρα προφαίνει δολίαν</TextUnit>
    <TextUnit id="821" loc="851">καὶ μεγάλαν ἄταν.</TextUnit>
    <TextUnit id="822" loc="852">ἔρρωγεν παγὰ δακρύων: κέχυται νόσος, ὦ πόποι,</TextUnit>
    <TextUnit id="823" loc="853">οἷον ἀναρσίων</TextUnit>
    <TextUnit id="824" loc="854">οὔπω ̔Ηρακλέους ἀγακλειτὸν ἐπέμολε πάθος οἰκτίσαι.</TextUnit>
    <TextUnit id="825" loc="855">ἰὼ κελαινὰ λόγχα προμάχου δορός,</TextUnit>
    <TextUnit id="826" loc="856">ἃ τότε θοὰν νύμφαν</TextUnit>
    <TextUnit id="827" loc="857">ἄγαγες ἀπ' αἰπεινᾶς</TextUnit>
    <TextUnit id="828" loc="858">τάνδ' Οἰχαλίας αἰχμᾷ:</TextUnit>
    <TextUnit id="829" loc="860">ἁ δ' ἀμφίπολος Κύπρις ἄναυδος φανερὰ</TextUnit>
    <TextUnit id="830" loc="861">τῶνδ' ἐφάνη πράκτωρ.</TextUnit>
    <TextUnit id="831" loc="862">πότερον ἐγὼ μάταιος, ἢ κλύω τινὸς</TextUnit>
    <TextUnit id="832" loc="863">οἴκτου δι' οἴκων ἀρτίως ὁρμωμένου; τί φημι;</TextUnit>
    <TextUnit id="833" loc="864">ἠχεῖ τις οὐκ ἄσημον, ἀλλὰ δυστυχῆ</TextUnit>
    <TextUnit id="834" loc="865">κωκυτὸν εἴσω, καί τι καινίζει στέγη.  ξύνες δὲ</TextUnit>
    <TextUnit id="835" loc="866">τήνδ' ὡς κατηφὴς καὶ συνωφρυωμένη</TextUnit>
    <TextUnit id="836" loc="870">χωρεῖ πρὸς ἡμᾶς γραῖα σημανοῦσά τι.</TextUnit>
    <TextUnit id="837" loc="871">ὦ παῖδες, ὡς ἄρ' ἡμὶν οὐ σμικρῶν κακῶν</TextUnit>
    <TextUnit id="838" loc="872">ἦρξεν τὸ δῶρον ̔Ηρακλεῖ τὸ πόμπιμον.</TextUnit>
    <TextUnit id="839" loc="873">τί δ', ὦ γεραιά, καινοποιηθὲν λέγεις;</TextUnit>
    <TextUnit id="840" loc="874">βέβηκε Δῃάνειρα τὴν πανυστάτην</TextUnit>
    <TextUnit id="841" loc="875">ὁδῶν ἁπασῶν ἐξ ἀκινήτου ποδός.  οὐ δή ποθ' ὡς θανοῦσα;  πάντ' ἀκήκοας.  τέθνηκεν ἡ τάλαινα;  δεύτερον κλύεις.</TextUnit>
    <TextUnit id="842" loc="876">τάλαιν' ὀλεθρία: τίνι τρόπῳ θανεῖν σφε φής;  σχετλιώτατά γε πρὸς πρᾶξιν.   εἰπὲ τῷ μόρῳ,</TextUnit>
    <TextUnit id="843" loc="880">γύναι, ξυντρέχει.  αὑτὴν διηί̈στωσε.  τίς θυμὸς ἢ τίνες νόσοι</TextUnit>
    <TextUnit id="844" loc="881">τάνδ' αἰχμᾷ βέλεος κακοῦ ξυνεῖλε; πως ἐμήσατο</TextUnit>
    <TextUnit id="845" loc="885">πρὸς θανάτῳ θάνατον ἀνύσασα μόνα;</TextUnit>
    <TextUnit id="846" loc="886">στονόεντος ἐν τομᾷ σιδάρου.</TextUnit>
    <TextUnit id="847" loc="887">ἐπεῖδες, ὦ ματαία, τάνδε τὴν ὕβριν;</TextUnit>
    <TextUnit id="848" loc="888">ἐπεῖδον, ὡς δὴ πλησία παραστάτις.</TextUnit>
    <TextUnit id="849" loc="890">τίς ἦν; πῶς; φέρ' εἰπέ.</TextUnit>
    <TextUnit id="850" loc="891">αὐτὴ πρὸς αὑτῆς χειροποιεῖται τάδε.  τί φωνεῖς;  σαφηνῆ.</TextUnit>
    <TextUnit id="851" loc="892">ἔτεκεν ἔτεκε δὴ μεγάλαν</TextUnit>
    <TextUnit id="852" loc="893">ἁ νέορτος ἅδε νύμφα</TextUnit>
    <TextUnit id="853" loc="895">δόμοισι τοῖσδ' ἐρινύν.</TextUnit>
    <TextUnit id="854" loc="896">ἄγαν γε: μᾶλλον δ', εἰ παροῦσα πλησία</TextUnit>
    <TextUnit id="855" loc="897">ἔλευσσες οἷ' ἔδρασε, κάρτ' ἂν ᾤκτισας.</TextUnit>
    <TextUnit id="856" loc="898">καὶ ταῦτ' ἔτλη τις χεὶρ γυναικεία κτίσαι;</TextUnit>
    <TextUnit id="857" loc="899">δεινῶς γε: πεύσει δ', ὥστε μαρτυρεῖν ἐμοί.</TextUnit>
    <TextUnit id="858" loc="900">ἐπεὶ γὰρ ἦλθε δωμάτων εἴσω μόνη</TextUnit>
    <TextUnit id="859" loc="901">καὶ παῖδ' ἐν αὐλαῖς εἶδε κοῖλα δέμνια</TextUnit>
    <TextUnit id="860" loc="902">στορνύνθ', ὅπως ἄψορρον ἀντῴη πατρί,</TextUnit>
    <TextUnit id="861" loc="903">κρύψας' ἑαυτὴν ἔνθα μή τις εἰσίδοι,</TextUnit>
    <TextUnit id="862" loc="904">βρυχᾶτο μὲν βωμοῖσι προσπίπτους' ὅτι</TextUnit>
    <TextUnit id="863" loc="905">γένοιντ' ἔρημοι, 'κλαιε δ' ὀργάνων ὅτου</TextUnit>
    <TextUnit id="864" loc="906">ψαύσειεν οἷς ἐχρῆτο δειλαία πάρος:</TextUnit>
    <TextUnit id="865" loc="907">ἄλλῃ δὲ κἄλλῃ δωμάτων στρωφωμένη,</TextUnit>
    <TextUnit id="866" loc="908">εἴ του φίλων βλέψειεν οἰκετῶν δέμας,</TextUnit>
    <TextUnit id="867" loc="909">ἔκλαιεν ἡ δύστηνος εἰσορωμένη,</TextUnit>
    <TextUnit id="868" loc="910">αὐτὴ τὸν αὑτῆς δαίμον' ἀνακαλουμένη</TextUnit>
    <TextUnit id="869" loc="911">καὶ τὰς ἄπαιδας ἐς τὸ λοιπὸν οὐσίας.</TextUnit>
    <TextUnit id="870" loc="912">ἐπεὶ δὲ τῶνδ' ἔληξεν, ἐξαίφνης σφ' ὁρῶ</TextUnit>
    <TextUnit id="871" loc="913">τὸν ̔Ηράκλειον θάλαμον εἰσορμωμένην.</TextUnit>
    <TextUnit id="872" loc="914">κἀγὼ λαθραῖον ὄμμ' ἐπεσκιασμένη</TextUnit>
    <TextUnit id="873" loc="915">φρούρουν: ὁρῶ δὲ τὴν γυναῖκα δεμνίοις</TextUnit>
    <TextUnit id="874" loc="916">τοῖς ̔Ηρακλείοις στρωτὰ βάλλουσαν φάρη.</TextUnit>
    <TextUnit id="875" loc="917">ὅπως δ' ἐτέλεσε τοῦτ', ἐπενθοροῦς' ἄνω</TextUnit>
    <TextUnit id="876" loc="918">καθέζετ' ἐν μέσοισιν εὐνατηρίοις,</TextUnit>
    <TextUnit id="877" loc="919">καὶ δακρύων ῥήξασα θερμὰ νάματα</TextUnit>
    <TextUnit id="878" loc="920">ἔλεξεν: ὦ λέχη τε καὶ νυμφεῖ' ἐμά,</TextUnit>
    <TextUnit id="879" loc="921">τὸ λοιπὸν ἤδη χαίρεθ', ὡς ἔμ' οὔποτε</TextUnit>
    <TextUnit id="880" loc="922">δέξεσθ' ἔτ' ἐν κοίταισι ταῖσδ' εὐνάτριαν.</TextUnit>
    <TextUnit id="881" loc="923">τοσαῦτα φωνήσασα συντόνῳ χερὶ</TextUnit>
    <TextUnit id="882" loc="924">λύει τὸν αὑτῆς πέπλον, ᾗ χρυσήλατος</TextUnit>
    <TextUnit id="883" loc="925">προύκειτο μαστῶν περονίς, ἐκ δ' ἐλώπισεν</TextUnit>
    <TextUnit id="884" loc="926">πλευρὰν ἅπασαν ὠλένην τ' εὐώνυμον.</TextUnit>
    <TextUnit id="885" loc="927">κἀγὼ δρομαία βᾶς', ὅσονπερ ἔσθενον,</TextUnit>
    <TextUnit id="886" loc="928">τῷ παιδὶ φράζω τῆς τεχνωμένης τάδε.</TextUnit>
    <TextUnit id="887" loc="929">κἀν ᾧ τὸ κεῖσε δεῦρό τ' ἐξορμώμεθα,</TextUnit>
    <TextUnit id="888" loc="930">ὁρῶμεν αὐτὴν ἀμφιπλῆγι φασγάνῳ</TextUnit>
    <TextUnit id="889" loc="931">πλευρὰν ὑφ' ἧπαρ καὶ φρένας πεπληγμένην.</TextUnit>
    <TextUnit id="890" loc="932">ἰδὼν δ' ὁ παῖς ᾤμωξεν: ἔγνω γὰρ τάλας</TextUnit>
    <TextUnit id="891" loc="933">τοὔργον κατ' ὀργὴν ὡς ἐφάψειεν τόδε,</TextUnit>
    <TextUnit id="892" loc="934">ὄψ' ἐκδιδαχθεὶς τῶν κατ' οἶκον οὕνεκα</TextUnit>
    <TextUnit id="893" loc="935">ἄκουσα πρὸς τοῦ θηρὸς ἔρξειεν τάδε.</TextUnit>
    <TextUnit id="894" loc="936">κἀνταῦθ' ὁ παῖς δύστηνος οὔτ' ὀδυρμάτων</TextUnit>
    <TextUnit id="895" loc="937">ἐλείπετ' οὐδέν, ἀμφί νιν γοώμενος,</TextUnit>
    <TextUnit id="896" loc="938">οὔτ' ἀμφιπίπτων στόμασιν, ἀλλὰ πλευρόθεν</TextUnit>
    <TextUnit id="897" loc="939">πλευρὰν παρεὶς ἔκειτο πόλλ' ἀναστένων,</TextUnit>
    <TextUnit id="898" loc="940">ὥς νιν ματαίως αἰτίᾳ βάλοι κακῇ,</TextUnit>
    <TextUnit id="899" loc="941">κλαίων ὁθούνεκ' ἐκ δυοῖν ἔσοιθ' ἅμα,</TextUnit>
    <TextUnit id="900" loc="942">πατρός τ' ἐκείνης τ', ὠρφανισμένος βίον.</TextUnit>
    <TextUnit id="901" loc="943">τοιαῦτα τἀνθάδ' ἐστίν: ὥστ' εἴ τις δύο</TextUnit>
    <TextUnit id="902" loc="944">ἢ καί τι πλείους ἡμέρας λογίζεται,</TextUnit>
    <TextUnit id="903" loc="945">μάταιός ἐστιν: οὐ γὰρ ἔσθ' ἥ γ' αὔριον,</TextUnit>
    <TextUnit id="904" loc="946">πρὶν εὖ πάθῃ τις τὴν παροῦσαν ἡμέραν.</TextUnit>
    <TextUnit id="905" loc="947">πότερα πρότερον ἐπιστένω,</TextUnit>
    <TextUnit id="906" loc="948">πότερα μέλεα περαιτέρω,</TextUnit>
    <TextUnit id="907" loc="949">δύσκριτ' ἔμοιγε δυστάνῳ.</TextUnit>
    <TextUnit id="908" loc="950">τάδε μὲν ἔχομεν ὁρᾶν δόμοις,</TextUnit>
    <TextUnit id="909" loc="951">τάδε δὲ μένομεν ἐπ' ἐλπίσιν:</TextUnit>
    <TextUnit id="910" loc="952">κοινὰ δ' ἔχειν τε καὶ μέλλειν.</TextUnit>
    <TextUnit id="911" loc="953">εἴθ' ἀνεμόεσσά τις</TextUnit>
    <TextUnit id="912" loc="955">γένοιτ' ἔπουρος ἑστιῶτις αὔρα,</TextUnit>
    <TextUnit id="913" loc="956">ἥτις μ' ἀποικίσειεν ἐκ τόπων, ὅπως</TextUnit>
    <TextUnit id="914" loc="957">τὸν Δῖον ἄλκιμον γόνον</TextUnit>
    <TextUnit id="915" loc="960">μὴ ταρβαλέα θάνοιμι</TextUnit>
    <TextUnit id="916" loc="961">μοῦνον εἰσιδοῦς' ἄφαρ:</TextUnit>
    <TextUnit id="917" loc="962">ἐπεὶ ἐν δυσαπαλλάκτοις ὀδύναις</TextUnit>
    <TextUnit id="918" loc="963">χωρεῖν πρὸ δόμων λέγουσιν</TextUnit>
    <TextUnit id="919" loc="964">ἄσπετόν τι θαῦμα.</TextUnit>
    <TextUnit id="920" loc="965">ἀγχοῦ δ' ἄρα κοὐ μακρὰν</TextUnit>
    <TextUnit id="921" loc="966">προύκλαιον, ὀξύφωνος ὡς ἀηδών.</TextUnit>
    <TextUnit id="922" loc="967">ξένων γὰρ ἐξόμιλος ἥδε τις βάσις.</TextUnit>
    <TextUnit id="923" loc="968">πᾷ δ' αὖ φορεῖ νιν; ὡς φίλου</TextUnit>
    <TextUnit id="924" loc="969">προκηδομένα βαρεῖαν</TextUnit>
    <TextUnit id="925" loc="970">ἄψοφον φέρει βάσιν.</TextUnit>
    <TextUnit id="926" loc="971">αἰαῖ, ὅδ' ἀναύδατος φέρεται.</TextUnit>
    <TextUnit id="927" loc="970">τί χρὴ θανόντα νιν ἢ καθ'</TextUnit>
    <TextUnit id="928" loc="971">ὕπνον ὄντα κρῖναι;</TextUnit>
    <TextUnit id="929" loc="972">οἴμοι ἐγὼ σοῦ,</TextUnit>
    <TextUnit id="930" loc="973">πάτερ, οἴμοι ἐγὼ σοῦ μέλεος.</TextUnit>
    <TextUnit id="931" loc="974">τί πάθω; τί δὲ μήσομαι; οἴμοι.</TextUnit>
    <TextUnit id="932" loc="975">σίγα, τέκνον, μὴ κινήσῃς</TextUnit>
    <TextUnit id="933" loc="975">ἀγρίαν ὀδύνην πατρὸς ὠμόφρονος:</TextUnit>
    <TextUnit id="934" loc="976">ζῇ γὰρ προπετής: ἀλλ' ἴσχε δακὼν στόμα σόν.  πῶς φής, γέρον; ἦ ζῇ;</TextUnit>
    <TextUnit id="935" loc="977">οὐ μὴ 'ξεγερεῖς τὸν ὕπνῳ κάτοχον</TextUnit>
    <TextUnit id="936" loc="978">κἀκκινήσεις κἀναστήσεις</TextUnit>
    <TextUnit id="937" loc="980">φοιτάδα δεινὴν νόσον, ὦ τέκνον.  ἀλλ' ἐπί μοι μελέῳ</TextUnit>
    <TextUnit id="938" loc="981">βάρος ἄπλετον: ἐμμέμονεν φρήν.</TextUnit>
    <TextUnit id="939" loc="982">ὦ Ζεῦ,</TextUnit>
    <TextUnit id="940" loc="983">ποῖ γᾶς ἥκω; παρὰ τοῖσι βροτῶν</TextUnit>
    <TextUnit id="941" loc="985">κεῖμαι πεπονημένος ἀλλήκτοις</TextUnit>
    <TextUnit id="942" loc="986">ὀδύναις; οἴμοι μοι ἐγὼ τλάμων:</TextUnit>
    <TextUnit id="943" loc="987">ἡ δ' αὖ μιαρὰ βρύκει. φεῦ.</TextUnit>
    <TextUnit id="944" loc="988">ἆρ' ἐξῄδη ς' ὅσον ἦν κέρδος</TextUnit>
    <TextUnit id="945" loc="989">σιγῇ κεύθειν καὶ μὴ σκεδάσαι</TextUnit>
    <TextUnit id="946" loc="990">τῷδ' ἀπὸ κρατὸς βλεφάρων θ' ὕπνον;  οὐ γὰρ ἔχω πῶς ἂν</TextUnit>
    <TextUnit id="947" loc="991">στέρξαιμι κακὸν τόδε λεύσσων.</TextUnit>
    <TextUnit id="948" loc="992">ὦ Κηναία κρηπὶς βωμῶν,</TextUnit>
    <TextUnit id="949" loc="993">ἱερῶν οἵαν οἵων ἐπί μοι</TextUnit>
    <TextUnit id="950" loc="995">μελέῳ χάριν ἠνύσω: ὦ Ζεῦ.</TextUnit>
    <TextUnit id="951" loc="996">οἵαν μ' ἄρ' ἔθου λώβαν, οἵαν:</TextUnit>
    <TextUnit id="952" loc="997">ἣν μή ποτ' ἐγὼ προσιδεῖν ὁ τάλας</TextUnit>
    <TextUnit id="953" loc="998">ὤφελον ὄσσοις, τόδ' ἀκήλητον</TextUnit>
    <TextUnit id="954" loc="999">μανίας ἄνθος καταδερχθῆναι.</TextUnit>
    <TextUnit id="955" loc="1000">τίς γὰρ ἀοιδός, τίς ὁ χειροτέχνης</TextUnit>
    <TextUnit id="956" loc="1001">ἰατορίας, ὃς τήνδ' ἄτην</TextUnit>
    <TextUnit id="957" loc="1002">χωρὶς Ζηνὸς κατακηλήσει;</TextUnit>
    <TextUnit id="958" loc="1003">θαῦμ' ἂν πόρρωθεν ἰδοίμην.</TextUnit>
    <TextUnit id="959" loc="1004">ἒ ἔ,</TextUnit>
    <TextUnit id="960" loc="1005">ἐᾶτέ μ', ἐᾶτέ με δύσμορον ὕστατον,</TextUnit>
    <TextUnit id="961" loc="1006">ἐᾶθ' ὕστατον εὐνᾶσθαι.</TextUnit>
    <TextUnit id="962" loc="1007">πᾷ πᾷ μου ψαύεις; ποῖ κλίνεις;</TextUnit>
    <TextUnit id="963" loc="1008">ἀπολεῖς μ', ἀπολεῖς.</TextUnit>
    <TextUnit id="964" loc="1009">ἀνατέτροφας ὅ τι καὶ μύσῃ.</TextUnit>
    <TextUnit id="965" loc="1010">ἧπταί μου, τοτοτοῖ, ἥδ' αὖθ' ἕρπει. πόθεν ἔστ', ὦ</TextUnit>
    <TextUnit id="966" loc="1011">πάντων ̔Ελλάνων ἀδικώτατοι ἀνέρες, οὓς δὴ</TextUnit>
    <TextUnit id="967" loc="1012">πολλὰ μὲν ἐν πόντῳ κατά τε δρία πάντα καθαίρων</TextUnit>
    <TextUnit id="968" loc="1013">ὠλεκόμαν ὁ τάλας, καὶ νῦν ἐπὶ τῷδε νοσοῦντι</TextUnit>
    <TextUnit id="969" loc="1014">οὐ πῦρ, οὐκ ἔγχος τις ὀνήσιμον οὐκ ἐπιτρέψει;</TextUnit>
    <TextUnit id="970" loc="1015">ἒ ἔ,</TextUnit>
    <TextUnit id="971" loc="1015">οὐδ' ἀπαράξαι κρᾶτα βίᾳ θέλει</TextUnit>
    <TextUnit id="972" loc="1016">μολὼν τοῦ στυγεροῦ; φεῦ φεῦ.</TextUnit>
    <TextUnit id="973" loc="1017">ὦ παῖ τοῦδ' ἀνδρός, τοὔργον τόδε μεῖζον ἀνήκει</TextUnit>
    <TextUnit id="974" loc="1018">ἢ κατ' ἐμὰν ῥώμαν: σὺ δὲ σύλλαβε. σοὶ γὰρ ἑτοίμα</TextUnit>
    <TextUnit id="975" loc="1019">ἐς πλέον ἢ δι' ἐμοῦ σῴζειν.</TextUnit>
    <TextUnit id="976" loc="1020">ψαύω μὲν ἔγωγε,</TextUnit>
    <TextUnit id="977" loc="1021">λαθίπονον δ' ὀδυνᾶν οὔτ' ἔνδοθεν οὔτε θύραθεν</TextUnit>
    <TextUnit id="978" loc="1022">ἔστι μοι ἐξανύσαι βίοτον: τοιαῦτα νέμει Ζεύς.</TextUnit>
    <TextUnit id="979" loc="1023">ὦ παῖ, ποῦ ποτ' εἶ; τᾷδέ με τᾷδέ με</TextUnit>
    <TextUnit id="980" loc="1025">πρόσλαβε κουφίσας. ἒ ἔ, ἰὼ δαῖμον.</TextUnit>
    <TextUnit id="981" loc="1026">θρῴσκει δ' αὖ, θρῴσκει δειλαία</TextUnit>
    <TextUnit id="982" loc="1027">διολοῦς' ἡμᾶς</TextUnit>
    <TextUnit id="983" loc="1030">ἀποτίβατος ἀγρία νόσος.</TextUnit>
    <TextUnit id="984" loc="1031">ὦ Παλλὰς Παλλάς, τόδε μ' αὖ λωβᾶται. ἰὼ παῖ,</TextUnit>
    <TextUnit id="985" loc="1032">τὸν φύτορ' οἰκτίρας, ἀνεπίφθονον εἴρυσον ἔγχος,</TextUnit>
    <TextUnit id="986" loc="1035">παῖσον ἐμᾶς ὑπὸ κλῇδος: ἀκοῦ δ' ἄχος, ᾧ μ' ἐχόλωσεν</TextUnit>
    <TextUnit id="987" loc="1036">σὰ μάτηρ ἄθεος, τὰν ὧδ' ἐπίδοιμι πεσοῦσαν</TextUnit>
    <TextUnit id="988" loc="1040">αὔτως, ὧδ' αὔτως ὥς μ' ὤλεσεν. ὦ γλυκὺς ̔́Αιδας,</TextUnit>
    <TextUnit id="989" loc="1041">ὦ Διὸς αὐθαίμων, εὔνασον εὔνασον μ'</TextUnit>
    <TextUnit id="990" loc="1042">ὠκυπέτᾳ μόρῳ τὸν μέλεον φθίσας.</TextUnit>
    <TextUnit id="991" loc="1043">κλύους' ἔφριξα τάσδε συμφοράς, φίλαι,</TextUnit>
    <TextUnit id="992" loc="1045">ἄνακτος, οἵαις οἷος ὢν ἐλαύνεται.</TextUnit>
    <TextUnit id="993" loc="1046">ὦ πολλὰ δὴ καὶ θερμὰ κοὐ λόγῳ κακὰ</TextUnit>
    <TextUnit id="994" loc="1047">καὶ χερσὶ καὶ νώτοισι μοχθήσας ἐγώ:</TextUnit>
    <TextUnit id="995" loc="1048">κοὔπω τοιοῦτον οὔτ' ἄκοιτις ἡ Διὸς</TextUnit>
    <TextUnit id="996" loc="1049">προύθηκεν οὔθ' ὁ στυγνὸς Εὐρυσθεὺς ἐμοί,</TextUnit>
    <TextUnit id="997" loc="1050">οἷον τόδ' ἡ δολῶπις Οἰνέως κόρη</TextUnit>
    <TextUnit id="998" loc="1051">καθῆψεν ὤμοις τοῖς ἐμοῖς ̓Ερινύων</TextUnit>
    <TextUnit id="999" loc="1052">ὑφαντὸν ἀμφίβληστρον, ᾧ διόλλυμαι.</TextUnit>
    <TextUnit id="1000" loc="1053">πλευραῖσι γὰρ προσμαχθὲν ἐκ μὲν ἐσχάτας</TextUnit>
    <TextUnit id="1001" loc="1054">βέβρωκε σάρκας, πλεύμονός τ' ἀρτηρίας</TextUnit>
    <TextUnit id="1002" loc="1055">ῥοφεῖ ξυνοικοῦν, ἐκ δὲ χλωρὸν αἷμά μου</TextUnit>
    <TextUnit id="1003" loc="1056">πέπωκεν ἤδη, καὶ διέφθαρμαι δέμας</TextUnit>
    <TextUnit id="1004" loc="1057">τὸ πᾶν, ἀφράστῳ τῇδε χειρωθεὶς πέδῃ.</TextUnit>
    <TextUnit id="1005" loc="1058">κοὐ ταῦτα λόγχη πεδιάς, οὔθ' ὁ γηγενὴς</TextUnit>
    <TextUnit id="1006" loc="1059">στρατὸς Γιγάντων οὔτε θήρειος βία,</TextUnit>
    <TextUnit id="1007" loc="1060">οὔθ' ̔Ελλὰς οὔτ' ἄγλωσσος οὔθ' ὅσην ἐγὼ</TextUnit>
    <TextUnit id="1008" loc="1061">γαῖαν καθαίρων ἱκόμην, ἔδρασέ πω:</TextUnit>
    <TextUnit id="1009" loc="1062">γυνὴ δέ, θῆλυς φῦσα κοὐκ ἀνδρὸς φύσιν,</TextUnit>
    <TextUnit id="1010" loc="1063">μόνη με δὴ καθεῖλε φασγάνου δίχα.</TextUnit>
    <TextUnit id="1011" loc="1064">ὦ παῖ, γενοῦ μοι παῖς ἐτήτυμος γεγώς,</TextUnit>
    <TextUnit id="1012" loc="1065">καὶ μὴ τὸ μητρὸς ὄνομα πρεσβεύσῃς πλέον.</TextUnit>
    <TextUnit id="1013" loc="1066">δός μοι χεροῖν σαῖν αὐτὸς ἐξ οἴκου λαβὼν</TextUnit>
    <TextUnit id="1014" loc="1067">ἐς χεῖρα τὴν τεκοῦσαν, ὡς εἰδῶ σάφα</TextUnit>
    <TextUnit id="1015" loc="1068">εἰ τοὐμὸν ἀλγεῖς μᾶλλον ἢ κείνης ὁρῶν</TextUnit>
    <TextUnit id="1016" loc="1069">λωβητὸν εἶδος ἐν δίκῃ κακούμενον.</TextUnit>
    <TextUnit id="1017" loc="1070">ἴθ', ὦ τέκνον, τόλμησον: οἴκτιρόν τέ με</TextUnit>
    <TextUnit id="1018" loc="1071">πολλοῖσιν οἰκτρόν, ὅστις ὥστε παρθένος</TextUnit>
    <TextUnit id="1019" loc="1072">βέβρυχα κλαίων, καὶ τόδ' οὐδ' ἂν εἷς ποτε</TextUnit>
    <TextUnit id="1020" loc="1073">τόνδ' ἄνδρα φαίη πρόσθ' ἰδεῖν δεδρακότα,</TextUnit>
    <TextUnit id="1021" loc="1074">ἀλλ' ἀστένακτος αἰὲν εἱπόμην κακοῖς.</TextUnit>
    <TextUnit id="1022" loc="1075">νῦν δ' ἐκ τοιούτου θῆλυς ηὕρημαι τάλας.</TextUnit>
    <TextUnit id="1023" loc="1076">καὶ νῦν προσελθὼν στῆθι πλησίον πατρός,</TextUnit>
    <TextUnit id="1024" loc="1077">σκέψαι θ' ὁποίας ταῦτα συμφορᾶς ὕπο</TextUnit>
    <TextUnit id="1025" loc="1078">πέπονθα: δείξω γὰρ τάδ' ἐκ καλυμμάτων.</TextUnit>
    <TextUnit id="1026" loc="1079">ἰδού, θεᾶσθε πάντες ἄθλιον δέμας,</TextUnit>
    <TextUnit id="1027" loc="1080">ὁρᾶτε τὸν δύστηνον, ὡς οἰκτρῶς ἔχω.</TextUnit>
    <TextUnit id="1028" loc="1081">αἰαῖ, ἆ τάλας,</TextUnit>
    <TextUnit id="1029" loc="1082">ἔθαλψεν ἄτης σπασμὸς ἀρτίως ὅδ' αὖ,</TextUnit>
    <TextUnit id="1030" loc="1083">διῇξε πλευρῶν, οὐδ' ἀγύμναστόν μ' ἐᾶν</TextUnit>
    <TextUnit id="1031" loc="1084">ἔοικεν ἡ τάλαινα διάβορος νόσος.</TextUnit>
    <TextUnit id="1032" loc="1085">ὦναξ ̓Αίδη, δέξαι μ',</TextUnit>
    <TextUnit id="1033" loc="1086">ὦ Διὸς ἀκτίς, παῖσον,</TextUnit>
    <TextUnit id="1034" loc="1087">ἔνσεισον, ὦναξ, ἐγκατάσκηψον βέλος,</TextUnit>
    <TextUnit id="1035" loc="1088">πάτερ, κεραυνοῦ: δαίνυται γὰρ αὖ πάλιν,</TextUnit>
    <TextUnit id="1036" loc="1089">ἤνθηκεν, ἐξωρμήκεν. ὦ χέρες χέρες,</TextUnit>
    <TextUnit id="1037" loc="1090">ὦ νῶτα καὶ στέρν', ὦ φίλοι βραχίονες,</TextUnit>
    <TextUnit id="1038" loc="1091">ὑμεῖς δὲ κεῖνοι δὴ καθέσταθ', οἵ ποτε</TextUnit>
    <TextUnit id="1039" loc="1092">Νεμέας ἔνοικον, βουκόλων ἀλάστορα</TextUnit>
    <TextUnit id="1040" loc="1093">λέοντ', ἄπλατον θρέμμα κἀπροσήγορον,</TextUnit>
    <TextUnit id="1041" loc="1094">βίᾳ κατειργάσασθε, Λερναίαν θ' ὕδραν,</TextUnit>
    <TextUnit id="1042" loc="1095">διφυῆ τ' ἄμικτον ἱπποβάμονα στρατὸν</TextUnit>
    <TextUnit id="1043" loc="1096">θηρῶν, ὑβριστὴν ἄνομον, ὑπέροχον βίαν,</TextUnit>
    <TextUnit id="1044" loc="1097">̓Ερυμάνθιόν τε θῆρα, τόν θ' ὑπὸ χθονὸς</TextUnit>
    <TextUnit id="1045" loc="1098">̔́Αιδου τρίκρανον σκύλακ', ἀπρόσμαχον τέρας,</TextUnit>
    <TextUnit id="1046" loc="1099">δεινῆς ̓Εχίδνης θρέμμα, τόν τε χρυσέων</TextUnit>
    <TextUnit id="1047" loc="1100">δράκοντα μήλων φύλακ' ἐπ' ἐσχάτοις τόποις.</TextUnit>
    <TextUnit id="1048" loc="1101">ἄλλων τε μόχθων μυρίων ἐγευσάμην,</TextUnit>
    <TextUnit id="1049" loc="1102">κοὐδεὶς τροπαῖ' ἔστησε τῶν ἐμῶν χερῶν.</TextUnit>
    <TextUnit id="1050" loc="1103">νῦν δ' ὧδ' ἄναρθρος καὶ κατερρακωμένος</TextUnit>
    <TextUnit id="1051" loc="1104">τυφλῆς ὑπ' ἄτης ἐκπεπόρθημαι τάλας,</TextUnit>
    <TextUnit id="1052" loc="1105">ὁ τῆς ἀρίστης μητρὸς ὠνομασμένος,</TextUnit>
    <TextUnit id="1053" loc="1106">ὁ τοῦ κατ' ἄστρα Ζηνὸς αὐδηθεὶς γόνος.</TextUnit>
    <TextUnit id="1054" loc="1107">ἀλλ' εὖ γέ τοι τόδ' ἴστε, κἂν τὸ μηδὲν ὦ</TextUnit>
    <TextUnit id="1055" loc="1108">κἂν μηδὲν ἕρπω, τήν γε δράσασαν τάδε</TextUnit>
    <TextUnit id="1056" loc="1109">χειρώσομαι κἀκ τῶνδε: προσμόλοι μόνον,</TextUnit>
    <TextUnit id="1057" loc="1110">ἵν' ἐκδιδαχθῇ πᾶσιν ἀγγέλλειν ὅτι</TextUnit>
    <TextUnit id="1058" loc="1111">καὶ ζῶν κακούς γε καὶ θανὼν ἐτισάμην.</TextUnit>
    <TextUnit id="1059" loc="1112">ὦ τλῆμον ̔Ελλάς, πένθος οἷον εἰσορῶ</TextUnit>
    <TextUnit id="1060" loc="1113">ἕξουσαν, ἀνδρὸς τοῦδέ γ' εἰ σφαλήσεται.</TextUnit>
    <TextUnit id="1061" loc="1114">ἐπεὶ παρέσχες ἀντιφωνῆσαι, πάτερ,</TextUnit>
    <TextUnit id="1062" loc="1115">σιγὴν παρασχὼν κλῦθί μου, νοσῶν ὅμως:</TextUnit>
    <TextUnit id="1063" loc="1116">αἰτήσομαι γάρ ς' ὧν δίκαια τυγχάνειν.</TextUnit>
    <TextUnit id="1064" loc="1117">δός μοι σεαυτόν, μὴ τοσοῦτον ὡς δάκνει</TextUnit>
    <TextUnit id="1065" loc="1118">θυμῷ δύσοργος: οὐ γὰρ ἂν γνοίης ἐν οἷς</TextUnit>
    <TextUnit id="1066" loc="1119">χαίρειν προθυμεῖ κἀν ὅτοις ἀλγεῖς μάτην.</TextUnit>
    <TextUnit id="1067" loc="1120">εἰπὼν ὃ χρῄζεις λῆξον: ὡς ἐγὼ νοσῶν</TextUnit>
    <TextUnit id="1068" loc="1121">οὐδὲν ξυνίημ' ὧν σὺ ποικίλλεις πάλαι.</TextUnit>
    <TextUnit id="1069" loc="1122">τῆς μητρὸς ἥκω τῆς ἐμῆς φράσων ἐν οἷς</TextUnit>
    <TextUnit id="1070" loc="1123">νῦν ἐστιν ὥς θ' ἥμαρτεν οὐχ ἑκουσία.</TextUnit>
    <TextUnit id="1071" loc="1124">ὦ παγκάκιστε, καὶ παρεμνήσω γὰρ αὖ</TextUnit>
    <TextUnit id="1072" loc="1125">τῆς πατροφόντου μητρός, ὡς κλύειν ἐμέ;</TextUnit>
    <TextUnit id="1073" loc="1126">ἔχει γὰρ οὕτως ὥστε μὴ σιγᾶν πρέπειν.</TextUnit>
    <TextUnit id="1074" loc="1127">οὐ δῆτα τοῖς γε πρόσθεν ἡμαρτημένοις.</TextUnit>
    <TextUnit id="1075" loc="1128">ἀλλ' οὐδὲ μὲν δὴ τοῖς γ' ἐφ' ἡμέραν ἐρεῖς.</TextUnit>
    <TextUnit id="1076" loc="1129">λέγ', εὐλαβοῦ δὲ μὴ φανῇς κακὸς γεγώς.</TextUnit>
    <TextUnit id="1077" loc="1130">λέγω: τέθνηκεν ἀρτίως νεοσφαγής.</TextUnit>
    <TextUnit id="1078" loc="1131">πρὸς τοῦ; τέρας τοι διὰ κακῶν ἐθέσπισας.</TextUnit>
    <TextUnit id="1079" loc="1132">αὐτὴ πρὸς αὑτῆς, οὐδενὸς πρὸς ἐκτόπου.</TextUnit>
    <TextUnit id="1080" loc="1133">οἴμοι: πρὶν ὡς χρῆν σφ' ἐξ ἐμῆς θανεῖν χερός;</TextUnit>
    <TextUnit id="1081" loc="1134">κἂν σοῦ στραφείη θυμός, εἰ τὸ πᾶν μάθοις.</TextUnit>
    <TextUnit id="1082" loc="1135">δεινοῦ λόγου κατῆρξας: εἰπὲ δ' ᾗ νοεῖς.</TextUnit>
    <TextUnit id="1083" loc="1136">ἅπαν τὸ χρῆμ', ἥμαρτε χρηστὰ μωμένη.</TextUnit>
    <TextUnit id="1084" loc="1137">χρήστ', ὦ κάκιστε, πατέρα σὸν κτείνασα δρᾷ;</TextUnit>
    <TextUnit id="1085" loc="1138">στέργημα γὰρ δοκοῦσα προσβαλεῖν σέθεν</TextUnit>
    <TextUnit id="1086" loc="1139">ἀπήμπλαχ', ὡς προσεῖδε τοὺς ἔνδον γάμους.</TextUnit>
    <TextUnit id="1087" loc="1140">καὶ τίς τοσοῦτος φαρμακεὺς Τραχινίων;</TextUnit>
    <TextUnit id="1088" loc="1141">Νέσσος πάλαι Κένταυρος ἐξέπεισέ νιν</TextUnit>
    <TextUnit id="1089" loc="1142">τοιῷδε φίλτρῳ τὸν σὸν ἐκμῆναι πόθον.</TextUnit>
    <TextUnit id="1090" loc="1143">ἰοὺ ἰοὺ δύστηνος, οἴχομαι τάλας:</TextUnit>
    <TextUnit id="1091" loc="1144">ὄλωλ' ὄλωλα, φέγγος οὐκέτ' ἔστι μοι.</TextUnit>
    <TextUnit id="1092" loc="1145">οἴμοι, φρονῶ δὴ ξυμφορᾶς ἵν' ἕσταμεν.</TextUnit>
    <TextUnit id="1093" loc="1146">ἴθ', ὦ τέκνον, πατὴρ γὰρ οὐκέτ' ἔστι σοι:</TextUnit>
    <TextUnit id="1094" loc="1147">κάλει τὸ πᾶν μοι σπέρμα σῶν ὁμαιμόνων,</TextUnit>
    <TextUnit id="1095" loc="1148">κάλει δὲ τὴν τάλαιναν ̓Αλκμήνην, Διὸς</TextUnit>
    <TextUnit id="1096" loc="1149">μάτην ἄκοιτιν, ὡς τελευταίαν ἐμοῦ</TextUnit>
    <TextUnit id="1097" loc="1150">φήμην πύθησθε θεσφάτων ὅς' οἶδ' ἐγώ.</TextUnit>
    <TextUnit id="1098" loc="1151">ἀλλ' οὔτε μήτηρ ἐνθάδ', ἀλλ' ἐπακτίᾳ</TextUnit>
    <TextUnit id="1099" loc="1152">Τίρυνθι συμβέβηκεν ὥστ' ἔχειν ἕδραν.</TextUnit>
    <TextUnit id="1100" loc="1153">παίδων δὲ τοὺς μὲν ξυλλαβοῦς' αὐτὴ τρέφει,</TextUnit>
    <TextUnit id="1101" loc="1154">τοὺς δ' ἂν τὸ Θήβης ἄστυ ναίοντας μάθοις:</TextUnit>
    <TextUnit id="1102" loc="1155">ἡμεῖς δ' ὅσοι πάρεσμεν, εἴ τι χρή, πάτερ,</TextUnit>
    <TextUnit id="1103" loc="1156">πράσσειν, κλύοντες ἐξυπηρετήσομεν.</TextUnit>
    <TextUnit id="1104" loc="1157">σὺ δ' οὖν ἄκουε τοὔργον: ἐξήκεις δ' ἵνα</TextUnit>
    <TextUnit id="1105" loc="1158">φανεῖς ὁποῖος ὢν ἀνὴρ ἐμὸς καλεῖ.</TextUnit>
    <TextUnit id="1106" loc="1159">ἐμοὶ γὰρ ἦν πρόφαντον ἐκ πατρὸς πάλαι,</TextUnit>
    <TextUnit id="1107" loc="1160">τῶν ἐμπνεόντων μηδενὸς θανεῖν ὕπο,</TextUnit>
    <TextUnit id="1108" loc="1161">ἀλλ' ὅστις ̔́Αιδου φθίμενος οἰκήτωρ πέλοι.</TextUnit>
    <TextUnit id="1109" loc="1162">ὅδ' οὖν ὁ θὴρ Κένταυρος, ὡς τὸ θεῖον ἦν</TextUnit>
    <TextUnit id="1110" loc="1163">πρόφαντον, οὕτω ζῶντά μ' ἔκτεινεν θανών.</TextUnit>
    <TextUnit id="1111" loc="1164">φανῶ δ' ἐγὼ τούτοισι συμβαίνοντ' ἴσα</TextUnit>
    <TextUnit id="1112" loc="1165">μαντεῖα καινά, τοῖς πάλαι ξυνήγορα,</TextUnit>
    <TextUnit id="1113" loc="1166">ἃ τῶν ὀρείων καὶ χαμαικοιτῶν ἐγὼ</TextUnit>
    <TextUnit id="1114" loc="1167">Σελλῶν ἐσελθὼν ἄλσος εἰσεγραψάμην</TextUnit>
    <TextUnit id="1115" loc="1168">πρὸς τῆς πατρῴας καὶ πολυγλώσσου δρυός,</TextUnit>
    <TextUnit id="1116" loc="1169">ἥ μοι χρόνῳ τῷ ζῶντι καὶ παρόντι νῦν</TextUnit>
    <TextUnit id="1117" loc="1170">ἔφασκε μόχθων τῶν ἐφεστώτων ἐμοὶ</TextUnit>
    <TextUnit id="1118" loc="1171">λύσιν τελεῖσθαι: κἀδόκουν πράξειν καλῶς.</TextUnit>
    <TextUnit id="1119" loc="1172">τὸ δ' ἦν ἄρ' οὐδὲν ἄλλο πλὴν θανεῖν ἐμέ.</TextUnit>
    <TextUnit id="1120" loc="1173">τοῖς γὰρ θανοῦσι μόχθος οὐ προσγίγνεται.</TextUnit>
    <TextUnit id="1121" loc="1174">ταῦτ' οὖν ἐπειδὴ λαμπρὰ συμβαίνει, τέκνον,</TextUnit>
    <TextUnit id="1122" loc="1175">δεῖ ς' αὖ γενέσθαι τῷδε τἀνδρὶ σύμμαχον</TextUnit>
    <TextUnit id="1123" loc="1176">καὶ μὴ 'πιμεῖναι τοὐμὸν ὀξῦναι στόμα,</TextUnit>
    <TextUnit id="1124" loc="1177">ἀλλ' αὐτὸν εἰκαθόντα συμπράσσειν, νόμον</TextUnit>
    <TextUnit id="1125" loc="1178">κάλλιστον ἐξευρόντα, πειθαρχεῖν πατρί.</TextUnit>
    <TextUnit id="1126" loc="1179">ἀλλ', ὦ πάτερ, ταρβῶ μὲν εἰς λόγου στάσιν</TextUnit>
    <TextUnit id="1127" loc="1180">τοιάνδ' ἐπελθών, πείσομαι δ' ἅ σοι δοκεῖ.</TextUnit>
    <TextUnit id="1128" loc="1181">ἔμβαλλε χεῖρα δεξιὰν πρώτιστά μοι:</TextUnit>
    <TextUnit id="1129" loc="1182">ὡς πρὸς τί πίστιν τήνδ' ἄγαν ἐπιστρέφεις;</TextUnit>
    <TextUnit id="1130" loc="1183">οὐ θᾶσσον οἴσεις μηδ' ἀπιστήσεις ἐμοί;</TextUnit>
    <TextUnit id="1131" loc="1184">ἰδοὺ προτείνω, κοὐδὲν ἀντειρήσεται.</TextUnit>
    <TextUnit id="1132" loc="1185">ὄμνυ Διός νυν τοῦ με φύσαντος κάρα,</TextUnit>
    <TextUnit id="1133" loc="1186">ἦ μὴν τί δράσειν; καὶ τόδ' ἐξειρήσεται;</TextUnit>
    <TextUnit id="1134" loc="1187">ἦ μὴν ἐμοὶ τὸ λεχθὲν ἔργον ἐκτελεῖν.</TextUnit>
    <TextUnit id="1135" loc="1188">ὄμνυμ' ἔγωγε, Ζῆν' ἔχων ἐπώμοτον.</TextUnit>
    <TextUnit id="1136" loc="1189">εἰ δ' ἐκτὸς ἔλθοις, πημονὰς εὔχου λαβεῖν.</TextUnit>
    <TextUnit id="1137" loc="1190">οὐ μὴ λάβω: δράσω γάρ: εὔχομαι δ' ὅμως:</TextUnit>
    <TextUnit id="1138" loc="1191">οἶσθ' οὖν τὸν Οἴτης Ζηνὸς ὕψιστον πάγον;</TextUnit>
    <TextUnit id="1139" loc="1192">οἶδ', ὡς θυτήρ γε πολλὰ δὴ σταθεὶς ἄνω.</TextUnit>
    <TextUnit id="1140" loc="1193">ἐνταῦθά νυν χρὴ τοὐμὸν ἐξάραντά σε</TextUnit>
    <TextUnit id="1141" loc="1194">σῶμ' αὐτόχειρα καὶ ξὺν οἷς χρῄζεις φίλων.</TextUnit>
    <TextUnit id="1142" loc="1195">πολλὴν μὲν ὕλην τῆς βαθυρρίζου δρυὸς</TextUnit>
    <TextUnit id="1143" loc="1196">κείραντα, πολλὸν δ' ἄρσεν' ἐκτεμόνθ' ὁμοῦ</TextUnit>
    <TextUnit id="1144" loc="1197">ἄγριον ἔλαιον, σῶμα τοὐμὸν ἐμβαλεῖν,</TextUnit>
    <TextUnit id="1145" loc="1198">καὶ πευκίνης λαβόντα λαμπάδος σέλας</TextUnit>
    <TextUnit id="1146" loc="1199">πρῆσαι. γόου δὲ μηδὲν εἰσίτω δάκρυ,</TextUnit>
    <TextUnit id="1147" loc="1200">ἀλλ' ἀστένακτος κἀδάκρυτος, εἴπερ εἶ</TextUnit>
    <TextUnit id="1148" loc="1201">τοῦδ' ἀνδρός, ἔρξον: εἰ δὲ μή, μενῶ ς' ἐγὼ</TextUnit>
    <TextUnit id="1149" loc="1202">καὶ νέρθεν ὢν ἀραῖος εἰσαεὶ βαρύς.</TextUnit>
    <TextUnit id="1150" loc="1203">οἴμοι, πάτερ, τί δ' εἶπας; οἷά μ' εἴργασαι.</TextUnit>
    <TextUnit id="1151" loc="1204">ὁποῖα δραστέ' ἐστίν: εἰ δὲ μή, πατρὸς</TextUnit>
    <TextUnit id="1152" loc="1205">ἄλλου γενοῦ του μηδ' ἐμὸς κληθῇς ἔτι.</TextUnit>
    <TextUnit id="1153" loc="1206">οἴμοι μάλ' αὖθις, οἷά μ' ἐκκαλεῖ, πάτερ,</TextUnit>
    <TextUnit id="1154" loc="1207">φονέα γενέσθαι καὶ παλαμναῖον σέθεν.</TextUnit>
    <TextUnit id="1155" loc="1208">οὐ δῆτ' ἔγωγ', ἀλλ' ὧν ἔχω παιώνιον</TextUnit>
    <TextUnit id="1156" loc="1209">καὶ μοῦνον ἰατῆρα τῶν ἐμῶν κακῶν.</TextUnit>
    <TextUnit id="1157" loc="1210">καὶ πῶς ὑπαίθων σῶμ' ἂν ἰῴμην τὸ σόν;</TextUnit>
    <TextUnit id="1158" loc="1211">ἀλλ' εἰ φοβεῖ πρὸς τοῦτο, τἄλλα γ' ἔργασαι.</TextUnit>
    <TextUnit id="1159" loc="1212">φορᾶς γέ τοι φθόνησις οὐ γενήσεται.</TextUnit>
    <TextUnit id="1160" loc="1213">ἦ καὶ πυρᾶς πλήρωμα τῆς εἰρημένης;</TextUnit>
    <TextUnit id="1161" loc="1214">ὅσον γ' ἂν αὐτὸς μὴ ποτιψαύων χεροῖν:</TextUnit>
    <TextUnit id="1162" loc="1215">τὰ δ' ἄλλα πράξω κοὐ καμεῖ τοὐμὸν μέρος.</TextUnit>
    <TextUnit id="1163" loc="1216">ἀλλ' ἀρκέσει καὶ ταῦτα: πρόσνειμαι δέ μοι</TextUnit>
    <TextUnit id="1164" loc="1217">χάριν βραχεῖαν πρὸς μακροῖς ἄλλοις διδούς.</TextUnit>
    <TextUnit id="1165" loc="1218">εἰ καὶ μακρὰ κάρτ' ἐστίν, ἐργασθήσεται.</TextUnit>
    <TextUnit id="1166" loc="1219">τὴν Εὐρυτείαν οἶσθα δῆτα παρθένον;</TextUnit>
    <TextUnit id="1167" loc="1220">̓Ιόλην ἔλεξας, ὥς γ' ἐπεικάζειν ἐμέ.</TextUnit>
    <TextUnit id="1168" loc="1221">ἔγνως. τοσοῦτον δή ς' ἐπισκήπτω, τέκνον:</TextUnit>
    <TextUnit id="1169" loc="1222">ταύτην ἐμοῦ θανόντος, εἴπερ εὐσεβεῖν</TextUnit>
    <TextUnit id="1170" loc="1223">βούλει, πατρῴων ὁρκίων μεμνημένος,</TextUnit>
    <TextUnit id="1171" loc="1224">προσθοῦ δάμαρτα, μηδ' ἀπιστήσῃς πατρί:</TextUnit>
    <TextUnit id="1172" loc="1225">μηδ' ἄλλος ἀνδρῶν τοῖς ἐμοῖς πλευροῖς ὁμοῦ</TextUnit>
    <TextUnit id="1173" loc="1226">κλιθεῖσαν αὐτὴν ἀντὶ σοῦ λάβῃ ποτέ,</TextUnit>
    <TextUnit id="1174" loc="1227">ἀλλ' αὐτός, ὦ παῖ, τοῦτο κήδευσον λέχος.</TextUnit>
    <TextUnit id="1175" loc="1228">πείθου: τὸ γάρ τοι μεγάλα πιστεύσαντ' ἐμοὶ</TextUnit>
    <TextUnit id="1176" loc="1229">σμικροῖς ἀπιστεῖν τὴν πάρος συγχεῖ χάριν.</TextUnit>
    <TextUnit id="1177" loc="1230">οἴμοι: τὸ μὲν νοσοῦντι θυμοῦσθαι κακόν,</TextUnit>
    <TextUnit id="1178" loc="1231">τὸ δ' ὧδ' ὁρᾶν φρονοῦντα τίς ποτ' ἂν φέροι;</TextUnit>
    <TextUnit id="1179" loc="1232">ὡς ἐργασείων οὐδὲν ὧν λέγω θροεῖς.</TextUnit>
    <TextUnit id="1180" loc="1233">τίς γάρ ποθ', ἥ μοι μητρὶ μὲν θανεῖν μόνη</TextUnit>
    <TextUnit id="1181" loc="1234">μεταίτιος σοί τ' αὖθις ὡς ἔχεις ἔχειν,</TextUnit>
    <TextUnit id="1182" loc="1235">τίς ταῦτ' ἄν, ὅστις μὴ 'ξ ἀλαστόρων νοσοῖ,</TextUnit>
    <TextUnit id="1183" loc="1236">ἕλοιτο; κρεῖσσον κἀμέ γ', ὦ πάτερ, θανεῖν</TextUnit>
    <TextUnit id="1184" loc="1237">ἢ τοῖσιν ἐχθίστοισι συνναίειν ὁμοῦ.</TextUnit>
    <TextUnit id="1185" loc="1238">ἁνὴρ ὅδ', ὡς ἔοικεν, οὐ νεμεῖν ἐμοὶ</TextUnit>
    <TextUnit id="1186" loc="1239">φθίνοντι μοῖραν: ἀλλά τοι θεῶν ἀρὰ</TextUnit>
    <TextUnit id="1187" loc="1240">μενεῖ ς' ἀπιστήσαντα τοῖς ἐμοῖς λόγοις.</TextUnit>
    <TextUnit id="1188" loc="1241">ὤμοι, τάχ', ὡς ἔοικας, ὡς νοσεῖς φράσεις.</TextUnit>
    <TextUnit id="1189" loc="1242">σὺ γάρ μ' ἀπ' εὐνασθέντος ἐκκινεῖς κακοῦ.</TextUnit>
    <TextUnit id="1190" loc="1243">δείλαιος, ὡς ἐς πολλὰ τἀπορεῖν ἔχω.</TextUnit>
    <TextUnit id="1191" loc="1244">οὐ γὰρ δικαιοῖς τοῦ φυτεύσαντος κλύειν.</TextUnit>
    <TextUnit id="1192" loc="1245">ἀλλ' ἐκδιδαχθῶ δῆτα δυσσεβεῖν, πάτερ;</TextUnit>
    <TextUnit id="1193" loc="1246">οὐ δυσσέβεια, τοὐμὸν εἰ τέρψεις κέαρ.</TextUnit>
    <TextUnit id="1194" loc="1247">πράσσειν ἄνωγας οὖν με πανδίκως τάδε;</TextUnit>
    <TextUnit id="1195" loc="1248">ἔγωγε: τούτων μάρτυρας καλῶ θεούς.</TextUnit>
    <TextUnit id="1196" loc="1249">τοιγὰρ ποήσω κοὐκ ἀπώσομαι, τὸ σὸν</TextUnit>
    <TextUnit id="1197" loc="1250">θεοῖσι δεικνὺς ἔργον: οὐ γὰρ ἄν ποτε</TextUnit>
    <TextUnit id="1198" loc="1251">κακὸς φανείην σοί γε πιστεύσας, πάτερ.</TextUnit>
    <TextUnit id="1199" loc="1252">καλῶς τελευτᾷς, κἀπὶ τοῖσδε τὴν χάριν</TextUnit>
    <TextUnit id="1200" loc="1253">ταχεῖαν, ὦ παῖ, πρόσθες, ὡς πρὶν ἐμπεσεῖν</TextUnit>
    <TextUnit id="1201" loc="1254">σπαραγμὸν ἤ τιν' οἶστρον, ἐς πυράν με θῇς.</TextUnit>
    <TextUnit id="1202" loc="1255">ἄγ' ἐγκονεῖτ', αἴρεσθε: παῦλά τοι κακῶν</TextUnit>
    <TextUnit id="1203" loc="1256">αὕτη, τελευτὴ τοῦδε τἀνδρὸς ὑστάτη.</TextUnit>
    <TextUnit id="1204" loc="1257">ἀλλ' οὐδὲν εἴργει σοὶ τελειοῦσθαι τάδε,</TextUnit>
    <TextUnit id="1205" loc="1258">ἐπεὶ κελεύεις κἀξαναγκάζεις, πάτερ.</TextUnit>
    <TextUnit id="1206" loc="1259">ἄγε νυν, πρὶν τήνδ' ἀνακινῆσαι</TextUnit>
    <TextUnit id="1207" loc="1260">νόσον, ὦ ψυχὴ σκληρά, χάλυβος</TextUnit>
    <TextUnit id="1208" loc="1261">λιθοκόλλητον στόμιον παρέχους',</TextUnit>
    <TextUnit id="1209" loc="1262">ἀνάπαυε βοήν, ὡς ἐπίχαρτον</TextUnit>
    <TextUnit id="1210" loc="1263">τελέους' ἀεκούσιον ἔργον.</TextUnit>
    <TextUnit id="1211" loc="1264">αἴρετ', ὀπαδοί, μεγάλην μὲν ἐμοὶ</TextUnit>
    <TextUnit id="1212" loc="1265">τούτων θέμενοι συγγνωμοσύνην,</TextUnit>
    <TextUnit id="1213" loc="1266">μεγάλην δὲ θεῶν ἀγνωμοσύνην</TextUnit>
    <TextUnit id="1214" loc="1267">εἰδότες ἔργων τῶν πρασσομένων,</TextUnit>
    <TextUnit id="1215" loc="1268">οἳ φύσαντες καὶ κλῃζόμενοι</TextUnit>
    <TextUnit id="1216" loc="1269">πατέρες τοιαῦτ' ἐφορῶσι πάθη.</TextUnit>
    <TextUnit id="1217" loc="1270">τὰ μὲν οὖν μέλλοντ' οὐδεὶς ἐφορᾷ,</TextUnit>
    <TextUnit id="1218" loc="1271">τὰ δὲ νῦν ἑστῶτ' οἰκτρὰ μὲν ἡμῖν,</TextUnit>
    <TextUnit id="1219" loc="1272">αἰσχρὰ δ' ἐκείνοις,</TextUnit>
    <TextUnit id="1220" loc="1273">χαλεπώτατα δ' οὖν ἀνδρῶν πάντων</TextUnit>
    <TextUnit id="1221" loc="1274">τῷ τήνδ' ἄτην ὑπέχοντι.</TextUnit>
    <TextUnit id="1222" loc="1275">λείπου μηδὲ σύ, παρθέν', ἀπ' οἴκων,</TextUnit>
    <TextUnit id="1223" loc="1276">μεγάλους μὲν ἰδοῦσα νέους θανάτους,</TextUnit>
    <TextUnit id="1224" loc="1277">πολλὰ δὲ πήματα καὶ καινοπαθῆ,</TextUnit>
    <TextUnit id="1225" loc="1278">κοὐδὲν τούτων ὅ τι μὴ Ζεύς.</TextUnit>
  </Text>
</TessDocument>
