<?xml version="1.0" encoding="UTF-8"?>
<TessDocument id="aristophanes.acharnians">
  <Metadata>
    <Author>aristophanes</Author>
    <Display>Acharnians</Display>
    <Abbr>aristop. ach.</Abbr>
    <Lang>grc</Lang>
    <Prose>0</Prose>
    <PrintSource>F.W. Hall and W.M. Geldart, Aristophanes Comoediae, ed. F.W. Hall and W.M. Geldart, vol. 2. Oxford: Clarendon Press, Oxford, 1907.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0023</DigitalSourceURL>
    <AddedBy>Anna Glenn</AddedBy>
    <URI>urn:cts:greekLit:tlg0019.tlg001.perseus-grc1</URI>
  </Metadata>
  <Text>
    <TextUnit id="0" loc="1">ὅσα δὴ δέδηγμαι τὴν ἐμαυτοῦ καρδίαν,</TextUnit>
    <TextUnit id="1" loc="2">ἥσθην δὲ βαιά, πάνυ δὲ βαιά, τέτταρα:</TextUnit>
    <TextUnit id="2" loc="3">ἃ δ' ὠδυνήθην, ψαμμακοσιογάργαρα.</TextUnit>
    <TextUnit id="3" loc="4">φέρ' ἴδω, τί δ' ἥσθην ἄξιον χαιρηδόνος;</TextUnit>
    <TextUnit id="4" loc="5">ἐγᾦδ' ἐφ' ᾧ γε τὸ κέαρ ηὐφράνθην ἰδών,</TextUnit>
    <TextUnit id="5" loc="6">τοῖς πέντε ταλάντοις οἷς Κλέων ἐξήμεσεν.</TextUnit>
    <TextUnit id="6" loc="7">ταῦθ' ὡς ἐγανώθην, καὶ φιλῶ τοὺς ἱππέας</TextUnit>
    <TextUnit id="7" loc="8">διὰ τοῦτο τοὔργον: ἄξιον γὰρ ̔Ελλάδι.</TextUnit>
    <TextUnit id="8" loc="9">ἀλλ' ὠδυνήθην ἕτερον αὖ τραγῳδικόν,</TextUnit>
    <TextUnit id="9" loc="10">ὅτε δὴ 'κεχήνη προσδοκῶν τὸν Αἰσχύλον,</TextUnit>
    <TextUnit id="10" loc="11">ὁ δ' ἀνεῖπεν, εἴσαγ' ὦ Θέογνι τὸν χορόν.</TextUnit>
    <TextUnit id="11" loc="12">πῶς τοῦτ' ἔσεισέ μου δοκεῖς τὴν καρδίαν;</TextUnit>
    <TextUnit id="12" loc="13">ἀλλ' ἕτερον ἥσθην, ἡνίκ' ἐπὶ Μόσχῳ ποτὲ</TextUnit>
    <TextUnit id="13" loc="14">Δεξίθεος εἰσῆλθ' ᾀσόμενος Βοιώτιον.</TextUnit>
    <TextUnit id="14" loc="15">τῆτες δ' ἀπέθανον καὶ διεστράφην ἰδών,</TextUnit>
    <TextUnit id="15" loc="16">ὅτε δὴ παρέκυψε Χαῖρις ἐπὶ τὸν ὄρθιον.</TextUnit>
    <TextUnit id="16" loc="17">ἀλλ' οὐδεπώποτ' ἐξ ὅτου 'γὼ ῥύπτομαι</TextUnit>
    <TextUnit id="17" loc="18">οὕτως ἐδήχθην ὑπὸ κονίας τὰς ὀφρῦς</TextUnit>
    <TextUnit id="18" loc="19">ὡς νῦν, ὁπότ' οὔσης κυρίας ἐκκλησίας</TextUnit>
    <TextUnit id="19" loc="20">ἑωθινῆς ἔρημος ἡ πνὺξ αὑτηί,</TextUnit>
    <TextUnit id="20" loc="21">οἱ δ' ἐν ἀγορᾷ λαλοῦσι κἄνω καὶ κάτω</TextUnit>
    <TextUnit id="21" loc="22">τὸ σχοινίον φεύγουσι τὸ μεμιλτωμένον.</TextUnit>
    <TextUnit id="22" loc="23">οὐδ' οἱ πρυτάνεις ἥκουσιν, ἀλλ' ἀωρίαν</TextUnit>
    <TextUnit id="23" loc="24">ἥκοντες, εἶτα δ' ὠστιοῦνται πῶς δοκεῖς</TextUnit>
    <TextUnit id="24" loc="25">ἐλθόντες ἀλλήλοισι περὶ πρώτου ξύλου,</TextUnit>
    <TextUnit id="25" loc="26">ἁθρόοι καταρρέοντες: εἰρήνη δ' ὅπως</TextUnit>
    <TextUnit id="26" loc="27">ἔσται προτιμῶς' οὐδέν: ὦ πόλις πόλις.</TextUnit>
    <TextUnit id="27" loc="28">ἐγὼ δ' ἀεὶ πρώτιστος εἰς ἐκκλησίαν</TextUnit>
    <TextUnit id="28" loc="29">νοστῶν κάθημαι: κᾆτ' ἐπειδὰν ὦ μόνος,</TextUnit>
    <TextUnit id="29" loc="30">στένω κέχηνα σκορδινῶμαι πέρδομαι,</TextUnit>
    <TextUnit id="30" loc="31">ἀπορῶ γράφω παρατίλλομαι λογίζομαι,</TextUnit>
    <TextUnit id="31" loc="32">ἀποβλέπων ἐς τὸν ἀγρὸν εἰρήνης ἐρῶν,</TextUnit>
    <TextUnit id="32" loc="33">στυγῶν μὲν ἄστυ τὸν δ' ἐμὸν δῆμον ποθῶν,</TextUnit>
    <TextUnit id="33" loc="34">ὃς οὐδεπώποτ' εἶπεν, ἄνθρακας πρίω,</TextUnit>
    <TextUnit id="34" loc="35">οὐκ ὄξος οὐκ ἔλαιον, οὐδ' ᾔδει “πρίω,”</TextUnit>
    <TextUnit id="35" loc="36">ἀλλ' αὐτὸς ἔφερε πάντα χὠ πρίων ἀπῆν.</TextUnit>
    <TextUnit id="36" loc="37">νῦν οὖν ἀτεχνῶς ἥκω παρεσκευασμένος</TextUnit>
    <TextUnit id="37" loc="38">βοᾶν ὑποκρούειν λοιδορεῖν τοὺς ῥήτορας,</TextUnit>
    <TextUnit id="38" loc="39">ἐάν τις ἄλλο πλὴν περὶ εἰρήνης λέγῃ.</TextUnit>
    <TextUnit id="39" loc="40">ἀλλ' οἱ πρυτάνεις γὰρ οὑτοιὶ μεσημβρινοί.</TextUnit>
    <TextUnit id="40" loc="41">οὐκ ἠγόρευον; τοῦτ' ἐκεῖν' οὑγὼ 'λεγον:</TextUnit>
    <TextUnit id="41" loc="42">ἐς τὴν προεδρίαν πᾶς ἀνὴρ ὠστίζεται.</TextUnit>
    <TextUnit id="42" loc="43">πάριτ' ἐς τὸ πρόσθεν,</TextUnit>
    <TextUnit id="43" loc="44">πάριθ', ὡς ἂν ἐντὸς ἦτε τοῦ καθάρματος.</TextUnit>
    <TextUnit id="44" loc="45">ἤδη τις εἶπε;   τίς ἀγορεύειν βούλεται;</TextUnit>
    <TextUnit id="45" loc="46">ἐγώ.   τίς ὤν;   ̓Αμφίθεος.   οὐκ ἄνθρωπος;   οὔ,</TextUnit>
    <TextUnit id="46" loc="47">ἀλλ' ἀθάνατος. ὁ γὰρ ̓Αμφίθεος Δήμητρος ἦν</TextUnit>
    <TextUnit id="47" loc="48">καὶ Τριπτολέμου: τούτου δὲ Κελεὸς γίγνεται:</TextUnit>
    <TextUnit id="48" loc="49">γαμεῖ δὲ Κελεὸς Φαιναρέτην τήθην ἐμήν,</TextUnit>
    <TextUnit id="49" loc="50">ἐξ ἧς Λυκῖνος ἐγένε': ἐκ τούτου δ' ἐγὼ</TextUnit>
    <TextUnit id="50" loc="51">ἀθάνατός εἰμ': ἐμοὶ δ' ἐπέτρεψαν οἱ θεοὶ</TextUnit>
    <TextUnit id="51" loc="52">σπονδὰς ποιεῖσθαι πρὸς Λακεδαιμονίους μόνῳ.</TextUnit>
    <TextUnit id="52" loc="53">ἀλλ' ἀθάνατος ὢν ὦνδρες ἐφόδι' οὐκ ἔχω:</TextUnit>
    <TextUnit id="53" loc="54">οὐ γὰρ διδόασιν οἱ πρυτάνεις.   οἱ τοξόται.</TextUnit>
    <TextUnit id="54" loc="55">ὦ Τριπτόλεμε καὶ Κελεὲ περιόψεσθέ με;</TextUnit>
    <TextUnit id="55" loc="56">ὦνδρες πρυτάνεις ἀδικεῖτε τὴν ἐκκλησίαν</TextUnit>
    <TextUnit id="56" loc="57">τὸν ἄνδρ' ἀπάγοντες, ὅστις ἡμῖν ἤθελε</TextUnit>
    <TextUnit id="57" loc="58">σπονδὰς ποιεῖσθαι καὶ κρεμάσαι τὰς ἀσπίδας.</TextUnit>
    <TextUnit id="58" loc="59">κάθησο, σῖγα.   μὰ τὸν ̓Απόλλω 'γὼ μὲν οὔ,</TextUnit>
    <TextUnit id="59" loc="60">ἢν μὴ περὶ εἰρήνης γε πρυτανεύσητέ μοι.</TextUnit>
    <TextUnit id="60" loc="61">οἱ πρέσβεις οἱ παρὰ βασιλέως.</TextUnit>
    <TextUnit id="61" loc="62">ποίου βασιλέως; ἄχθομαι 'γὼ πρέσβεσιν</TextUnit>
    <TextUnit id="62" loc="63">καὶ τοῖς ταὧσι τοῖς τ' ἀλαζονεύμασιν.</TextUnit>
    <TextUnit id="63" loc="64">σίγα.   βαβαιάξ. ὦκβάτανα τοῦ σχήματος.</TextUnit>
    <TextUnit id="64" loc="65">ἐπέμψαθ' ἡμᾶς ὡς βασιλέα τὸν μέγαν</TextUnit>
    <TextUnit id="65" loc="66">μισθὸν φέροντας δύο δραχμὰς τῆς ἡμέρας</TextUnit>
    <TextUnit id="66" loc="67">ἐπ' Εὐθυμένους ἄρχοντος.   οἴμοι τῶν δραχμῶν.</TextUnit>
    <TextUnit id="67" loc="68">καὶ δῆτ' ἐτρυχόμεσθα διὰ Καϋστρίων</TextUnit>
    <TextUnit id="68" loc="69">πεδίων ὁδοιπλανοῦντες ἐσκηνημένοι,</TextUnit>
    <TextUnit id="69" loc="70">ἐφ' ἁρμαμαξῶν μαλθακῶς κατακείμενοι,</TextUnit>
    <TextUnit id="70" loc="71">ἀπολλύμενοι.   σφόδρα γὰρ ἐσῳζόμην ἐγὼ</TextUnit>
    <TextUnit id="71" loc="72">παρὰ τὴν ἔπαλξιν ἐν φορυτῷ κατακείμενος.</TextUnit>
    <TextUnit id="72" loc="73">ξενιζόμενοι δὲ πρὸς βίαν ἐπίνομεν</TextUnit>
    <TextUnit id="73" loc="74">ἐξ ὑαλίνων ἐκπωμάτων καὶ χρυσίδων</TextUnit>
    <TextUnit id="74" loc="75">ἄκρατον οἶνον ἡδύν.   ὦ Κραναὰ πόλις</TextUnit>
    <TextUnit id="75" loc="76">ἆρ' αἰσθάνει τὸν κατάγελων τῶν πρέσβεων;</TextUnit>
    <TextUnit id="76" loc="77">οἱ βάρβαροι γὰρ ἄνδρας ἡγοῦνται μόνους</TextUnit>
    <TextUnit id="77" loc="78">τοὺς πλεῖστα δυναμένους καταφαγεῖν καὶ πιεῖν.</TextUnit>
    <TextUnit id="78" loc="79">ἡμεῖς δὲ λαικαστάς τε καὶ καταπύγονας.</TextUnit>
    <TextUnit id="79" loc="80">ἔτει τετάρτῳ δ' ἐς τὰ βασίλει' ἤλθομεν:</TextUnit>
    <TextUnit id="80" loc="81">ἀλλ' εἰς ἀπόπατον ᾤχετο στρατιὰν λαβών,</TextUnit>
    <TextUnit id="81" loc="82">κἄχεζεν ὀκτὼ μῆνας ἐπὶ χρυσῶν ὀρῶν.</TextUnit>
    <TextUnit id="82" loc="83">πόσου δὲ τὸν πρωκτὸν χρόνου ξυνήγαγεν;</TextUnit>
    <TextUnit id="83" loc="84">τῇ πανσελήνῳ: κᾆτ' ἀπῆλθεν οἴκαδε.</TextUnit>
    <TextUnit id="84" loc="85">εἶτ' ἐξένιζε: παρετίθει δ' ἡμῖν ὅλους</TextUnit>
    <TextUnit id="85" loc="86">ἐκ κριβάνου βοῦς.   καὶ τίς εἶδε πώποτε</TextUnit>
    <TextUnit id="86" loc="87">βοῦς κριβανίτας; τῶν ἀλαζονευμάτων.</TextUnit>
    <TextUnit id="87" loc="88">καὶ ναὶ μὰ Δί' ὄρνιν τριπλάσιον Κλεωνύμου</TextUnit>
    <TextUnit id="88" loc="89">παρέθηκεν ἡμῖν: ὄνομα δ' ἦν αὐτῷ φέναξ.</TextUnit>
    <TextUnit id="89" loc="90">ταῦτ' ἄρ ἐφενάκιζες σὺ δύο δραχμὰς φέρων.</TextUnit>
    <TextUnit id="90" loc="91">καὶ νῦν ἄγοντες ἥκομεν Ψευδαρτάβαν,</TextUnit>
    <TextUnit id="91" loc="92">τὸν βασιλέως ὀφθαλμόν.   ἐκκόψειέ γε</TextUnit>
    <TextUnit id="92" loc="93">κόραξ πατάξας, τόν τε σὸν τοῦ πρέσβεως.</TextUnit>
    <TextUnit id="93" loc="94">ὁ βασιλέως ὀφθαλμός.   ὦναξ ̔Ηράκλεις.</TextUnit>
    <TextUnit id="94" loc="95">πρὸς τῶν θεῶν ἄνθρωπε ναύφαρκτον βλέπεις;</TextUnit>
    <TextUnit id="95" loc="96">ἢ περὶ ἄκραν κάμπτων νεώσοικον σκοπεῖς;</TextUnit>
    <TextUnit id="96" loc="97">ἄσκωμ' ἔχεις που περὶ τὸν ὀφθαλμὸν κάτω.</TextUnit>
    <TextUnit id="97" loc="98">ἄγε δὴ σὺ βασιλεὺς ἅττα ς' ἀπέπεμψεν φράσον</TextUnit>
    <TextUnit id="98" loc="99">λέξοντ' ̓Αθηναίοισιν ὦ Ψευδαρτάβα.</TextUnit>
    <TextUnit id="99" loc="100">ἰαρταμὰν ἐξάρξαν ἀπισσόνα σάτρα.</TextUnit>
    <TextUnit id="100" loc="101">ξυνήκαθ' ὃ λέγει;   μὰ τὸν ̓Απόλλω 'γὼ μὲν οὔ.</TextUnit>
    <TextUnit id="101" loc="102">πέμψειν βασιλέα φησὶν ὑμῖν χρυσίον.</TextUnit>
    <TextUnit id="102" loc="103">λέγε δὴ σὺ μεῖζον καὶ σαφῶς τὸ χρυσίον.</TextUnit>
    <TextUnit id="103" loc="104">οὐ λῆψι χρῦσο χαυνόπρωκτ' ̓Ιαοναῦ.</TextUnit>
    <TextUnit id="104" loc="105">οἴμοι κακοδαίμων ὡς σαφῶς.   τί δ' αὖ λέγει;</TextUnit>
    <TextUnit id="105" loc="106">ὅ τι; χαυνοπρώκτους τοὺς ̓Ιάονας λέγει,</TextUnit>
    <TextUnit id="106" loc="107">εἰ προσδοκῶσι χρυσίον ἐκ τῶν βαρβάρων.</TextUnit>
    <TextUnit id="107" loc="108">οὔκ, ἀλλ' ἀχάνας ὅδε γε χρυσίου λέγει.</TextUnit>
    <TextUnit id="108" loc="109">ποίας ἀχάνας; σὺ μὲν ἀλαζὼν εἶ μέγας.</TextUnit>
    <TextUnit id="109" loc="110">ἀλλ' ἄπιθ': ἐγὼ δὲ βασανιῶ τοῦτον μόνος.</TextUnit>
    <TextUnit id="110" loc="111">ἄγε δὴ σὺ φράσον ἐμοὶ σαφῶς πρὸς τουτονί,</TextUnit>
    <TextUnit id="111" loc="112">ἵνα μή σε βάψω βάμμα Σαρδιανικόν:</TextUnit>
    <TextUnit id="112" loc="113">βασιλεὺς ὁ μέγας ἡμῖν ἀποπέμψει χρυσίον; （ἀνανεύει.）</TextUnit>
    <TextUnit id="113" loc="114">ἄλλως ἄρ' ἐξαπατώμεθ' ὑπὸ τῶν πρέσβεων; （ἐπινεύει.）</TextUnit>
    <TextUnit id="114" loc="115">̔Ελληνικόν γ' ἐπένευσαν ἅνδρες οὑτοιί,</TextUnit>
    <TextUnit id="115" loc="116">κοὐκ ἔσθ' ὅπως οὐκ εἰσὶν ἐνθένδ' αὐτόθεν.</TextUnit>
    <TextUnit id="116" loc="117">καὶ τοῖν μὲν εὐνούχοιν τὸν ἕτερον τουτονὶ</TextUnit>
    <TextUnit id="117" loc="118">ἐγᾦδ' ὅς ἐστι, Κλεισθένης ὁ Σιβυρτίου.</TextUnit>
    <TextUnit id="118" loc="119">ὦ θερμόβουλον πρωκτὸν ἐξυρημένε,</TextUnit>
    <TextUnit id="119" loc="120">τοιόνδε γ' ὦ πίθηκε τὸν πώγων' ἔχων</TextUnit>
    <TextUnit id="120" loc="121">εὐνοῦχος ἡμῖν ἦλθες ἐσκευασμένος;</TextUnit>
    <TextUnit id="121" loc="122">ὁδὶ δὲ τίς ποτ' ἐστίν; οὐ δήπου Στράτων;</TextUnit>
    <TextUnit id="122" loc="123">σίγα, κάθιζε.</TextUnit>
    <TextUnit id="123" loc="124">τὸν βασιλέως ὀφθαλμὸν ἡ βουλὴ καλεῖ</TextUnit>
    <TextUnit id="124" loc="125">ἐς τὸ πρυτανεῖον.   ταῦτα δῆτ' οὐχ ἀγχόνη;</TextUnit>
    <TextUnit id="125" loc="126">κἄπειτ' ἐγὼ δῆτ' ἐνθαδὶ στραγγεύομαι;</TextUnit>
    <TextUnit id="126" loc="127">τοὺς δὲ ξενίζειν οὐδέποτέ γ' ἴσχει θύρα.</TextUnit>
    <TextUnit id="127" loc="128">ἀλλ' ἐργάσομαί τι δεινὸν ἔργον καὶ μέγα.</TextUnit>
    <TextUnit id="128" loc="129">ἀλλ' ̓Αμφίθεός μοι ποῦ 'στιν;   οὑτοσὶ πάρα.</TextUnit>
    <TextUnit id="129" loc="130">ἐμοὶ σὺ ταυτασὶ λαβὼν ὀκτὼ δραχμὰς</TextUnit>
    <TextUnit id="130" loc="131">σπονδὰς ποίησαι πρὸς Λακεδαιμονίους μόνῳ</TextUnit>
    <TextUnit id="131" loc="132">καὶ τοῖσι παιδίοισι καὶ τῇ πλάτιδι:</TextUnit>
    <TextUnit id="132" loc="133">ὑμεῖς δὲ πρεσβεύεσθε καὶ κεχήνετε.</TextUnit>
    <TextUnit id="133" loc="134">προσίτω Θέωρος ὁ παρὰ Σιτάλκους.   ὁδί.</TextUnit>
    <TextUnit id="134" loc="135">ἕτερος ἀλαζὼν οὗτος ἐσκηρύττεται.</TextUnit>
    <TextUnit id="135" loc="136">χρόνον μὲν οὐκ ἂν ἦμεν ἐν Θρᾴκῃ πολύν—</TextUnit>
    <TextUnit id="136" loc="137">μὰ Δί' οὐκ ἄν, εἰ μισθόν γε μὴ 'φερες πολύν.</TextUnit>
    <TextUnit id="137" loc="138">εἰ μὴ κατένειψε χιόνι τὴν Θρᾴκην ὅλην</TextUnit>
    <TextUnit id="138" loc="139">καὶ τοὺς ποταμοὺς ἔπηξ', ὑπ' αὐτὸν τὸν χρόνον,</TextUnit>
    <TextUnit id="139" loc="140">ὅτ' ἐνθαδὶ Θέογνις ἠγωνίζετο.</TextUnit>
    <TextUnit id="140" loc="141">τοῦτον μετὰ Σιτάλκους ἔπινον τὸν χρόνον:</TextUnit>
    <TextUnit id="141" loc="142">καὶ δῆτα φιλαθήναιος ἦν ὑπερφυῶς,</TextUnit>
    <TextUnit id="142" loc="143">ὑμῶν τ' ἐραστὴς ἦν ἀληθὴς ὥστε καὶ</TextUnit>
    <TextUnit id="143" loc="144">ἐν τοῖσι τοίχοις ἔγραφ', ̓Αθηναῖοι καλοί.</TextUnit>
    <TextUnit id="144" loc="145">ὁ δ' υἱός, ὃν ̓Αθηναῖον ἐπεποιήμεθα,</TextUnit>
    <TextUnit id="145" loc="146">ἤρα φαγεῖν ἀλλᾶντας ἐξ ̓Απατουρίων,</TextUnit>
    <TextUnit id="146" loc="147">καὶ τὸν πατέρ' ἠντεβόλει βοηθεῖν τῇ πάτρᾳ:</TextUnit>
    <TextUnit id="147" loc="148">ὁ δ' ὤμοσε σπένδων βοηθήσειν ἔχων</TextUnit>
    <TextUnit id="148" loc="149">στρατιὰν τοσαύτην ὥστ' ̓Αθηναίους ἐρεῖν,</TextUnit>
    <TextUnit id="149" loc="150">ὅσον τὸ χρῆμα παρνόπων προσέρχεται.</TextUnit>
    <TextUnit id="150" loc="151">κάκιστ' ἀπολοίμην, εἴ τι τούτων πείθομαι</TextUnit>
    <TextUnit id="151" loc="152">ὧν εἶπας ἐνταυθοῖ σὺ πλὴν τῶν παρνόπων.</TextUnit>
    <TextUnit id="152" loc="153">καὶ νῦν ὅπερ μαχιμώτατον Θρᾳκῶν ἔθνος</TextUnit>
    <TextUnit id="153" loc="154">ἔπεμψεν ὑμῖν.   τοῦτο μέν γ' ἤδη σαφές.</TextUnit>
    <TextUnit id="154" loc="155">οἱ Θρᾷκες ἴτε δεῦρ', οὓς Θέωρος ἤγαγεν.</TextUnit>
    <TextUnit id="155" loc="156">τουτὶ τί ἐστι τὸ κακόν;   ̓Οδομάντων στρατός.</TextUnit>
    <TextUnit id="156" loc="157">ποίων ̓Οδομάντων; εἰπέ μοι τουτὶ τί ἦν;</TextUnit>
    <TextUnit id="157" loc="158">τίς τῶν ̓Οδομάντων τὸ πέος ἀποτεθρίακεν;</TextUnit>
    <TextUnit id="158" loc="159">τούτοις ἐάν τις δύο δραχμὰς μισθὸν διδῷ,</TextUnit>
    <TextUnit id="159" loc="160">καταπελτάσονται τὴν Βοιωτίαν ὅλην.</TextUnit>
    <TextUnit id="160" loc="161">τοισδὶ δύο δραχμὰς τοῖς ἀπεψωλημένοις;</TextUnit>
    <TextUnit id="161" loc="162">ὑποστένοι μέντἂν ὁ θρανίτης λεὼς</TextUnit>
    <TextUnit id="162" loc="163">ὁ σωσίπολις. οἴμοι τάλας ἀπόλλυμαι,</TextUnit>
    <TextUnit id="163" loc="164">ὑπὸ τῶν ̓Οδομάντων τὰ σκόροδα πορθούμενος.</TextUnit>
    <TextUnit id="164" loc="165">οὐ καταβαλεῖτε τὰ σκόροδ';   ὦ μόχθηρε σὺ</TextUnit>
    <TextUnit id="165" loc="166">οὐ μὴ πρόσει τούτοισιν ἐσκοροδισμένοις.</TextUnit>
    <TextUnit id="166" loc="167">ταυτὶ περιείδεθ' οἱ πρυτάνεις πάσχοντά με</TextUnit>
    <TextUnit id="167" loc="168">ἐν τῇ πατρίδι καὶ ταῦθ' ὑπ' ἀνδρῶν βαρβάρων;</TextUnit>
    <TextUnit id="168" loc="169">ἀλλ' ἀπαγορεύω μὴ ποιεῖν ἐκκλησίαν</TextUnit>
    <TextUnit id="169" loc="170">τοῖς Θρᾳξὶ περὶ μισθοῦ: λέγω δ' ὑμῖν ὅτι</TextUnit>
    <TextUnit id="170" loc="171">διοσημία 'στὶ καὶ ῥανὶς βέβληκέ με.</TextUnit>
    <TextUnit id="171" loc="172">τοὺς Θρᾷκας ἀπιέναι, παρεῖναι δ' εἰς ἔνην.</TextUnit>
    <TextUnit id="172" loc="173">οἱ γὰρ πρυτάνεις λύουσι τὴν ἐκκλησίαν.</TextUnit>
    <TextUnit id="173" loc="174">οἴμοι τάλας μυττωτὸν ὅσον ἀπώλεσα.</TextUnit>
    <TextUnit id="174" loc="175">ἀλλ' ἐκ Λακεδαίμονος γὰρ ̓Αμφίθεος ὁδί.</TextUnit>
    <TextUnit id="175" loc="176">χαῖρ' ̓Αμφίθεε.   μήπω γε πρίν γ' ἂν στῶ τρέχων:</TextUnit>
    <TextUnit id="176" loc="177">δεῖ γάρ με φεύγοντ' ἐκφυγεῖν ̓Αχαρνέας.</TextUnit>
    <TextUnit id="177" loc="178">τί δ' ἔστ';   ἐγὼ μὲν δεῦρό σοι σπονδὰς φέρων</TextUnit>
    <TextUnit id="178" loc="179">ἔσπευδον: οἱ δ' ὤσφροντο πρεσβῦταί τινες</TextUnit>
    <TextUnit id="179" loc="180">̓Αχαρνικοί, στιπτοὶ γέροντες πρίνινοι</TextUnit>
    <TextUnit id="180" loc="181">ἀτεράμονες Μαραθωνομάχαι σφενδάμνινοι.</TextUnit>
    <TextUnit id="181" loc="182">ἔπειτ' ἀνέκραγον πάντες, ὦ μιαρώτατε</TextUnit>
    <TextUnit id="182" loc="183">σπονδὰς φέρεις τῶν ἀμπέλων τετμημένων;</TextUnit>
    <TextUnit id="183" loc="184">κἀς τοὺς τρίβωνας ξυνελέγοντο τῶν λίθων:</TextUnit>
    <TextUnit id="184" loc="185">ἐγὼ δ' ἔφευγον: οἱ δ' ἐδίωκον κἀβόων.</TextUnit>
    <TextUnit id="185" loc="186">οἱ δ' οὖν βοώντων: ἀλλὰ τὰς σπονδὰς φέρεις;</TextUnit>
    <TextUnit id="186" loc="187">ἔγωγέ φημι, τρία γε ταυτὶ γεύματα.</TextUnit>
    <TextUnit id="187" loc="188">αὗται μέν εἰσι πεντέτεις. γεῦσαι λαβών.</TextUnit>
    <TextUnit id="188" loc="189">αἰβοῖ.   τί ἔστιν;   οὐκ ἀρέσκουσίν μ' ὅτι</TextUnit>
    <TextUnit id="189" loc="190">ὄζουσι πίττης καὶ παρασκευῆς νεῶν.</TextUnit>
    <TextUnit id="190" loc="191">σὺ δ' ἀλλὰ τασδὶ τὰς δεκέτεις γεῦσαι λαβών.</TextUnit>
    <TextUnit id="191" loc="192">ὄζουσι χαὖται πρέσβεων ἐς τὰς πόλεις</TextUnit>
    <TextUnit id="192" loc="193">ὀξύτατον ὥσπερ διατριβῆς τῶν ξυμμάχων.</TextUnit>
    <TextUnit id="193" loc="194">ἀλλ' αὑταιὶ σπονδαὶ τριακοντούτιδες</TextUnit>
    <TextUnit id="194" loc="195">κατὰ γῆν τε καὶ θάλατταν.   ὦ Διονύσια,</TextUnit>
    <TextUnit id="195" loc="196">αὗται μὲν ὄζους' ἀμβροσίας καὶ νέκταρος</TextUnit>
    <TextUnit id="196" loc="197">καὶ μὴ 'πιτηρεῖν σιτί' ἡμερῶν τριῶν,</TextUnit>
    <TextUnit id="197" loc="198">κἀν τῷ στόματι λέγουσι, βαῖν' ὅπῃ θέλεις.</TextUnit>
    <TextUnit id="198" loc="199">ταύτας δέχομαι καὶ σπένδομαι κἀκπίομαι,</TextUnit>
    <TextUnit id="199" loc="200">χαίρειν κελεύων πολλὰ τοὺς ̓Αχαρνέας.</TextUnit>
    <TextUnit id="200" loc="201">ἐγὼ δὲ πολέμου καὶ κακῶν ἀπαλλαγεὶς</TextUnit>
    <TextUnit id="201" loc="202">ἄξω τὰ κατ' ἀγροὺς εἰσιὼν Διονύσια.</TextUnit>
    <TextUnit id="202" loc="203">ἐγὼ δὲ φευξοῦμαί γε τοὺς ̓Αχαρνέας.</TextUnit>
    <TextUnit id="203" loc="204">τῇδε πᾶς ἕπου δίωκε καὶ τὸν ἄνδρα πυνθάνου</TextUnit>
    <TextUnit id="204" loc="205">τῶν ὁδοιπόρων ἁπάντων: τῇ πόλει γὰρ ἄξιον</TextUnit>
    <TextUnit id="205" loc="206">ξυλλαβεῖν τὸν ἄνδρα τοῦτον. ἀλλά μοι μηνύσατε,</TextUnit>
    <TextUnit id="206" loc="207">εἴ τις οἶδ' ὅποι τέτραπται γῆς ὁ τὰς σπονδὰς φέρων.</TextUnit>
    <TextUnit id="207" loc="208">ἐκπέφευγ', οἴχεται φροῦδος. οἴμοι τάλας</TextUnit>
    <TextUnit id="208" loc="210">τῶν ἐτῶν τῶν ἐμῶν:</TextUnit>
    <TextUnit id="209" loc="211">οὐκ ἂν ἐπ' ἐμῆς γε νεότητος, ὅτ' ἐγὼ φέρων ἀνθράκων φορτίον</TextUnit>
    <TextUnit id="210" loc="215">ἠκολούθουν Φαύ̈λλῳ τρέχων, ὧδε φαύλως ἂν ὁ</TextUnit>
    <TextUnit id="211" loc="216">σπονδοφόρος οὗτος ὑπ' ἐμοῦ τότε διωκόμενος</TextUnit>
    <TextUnit id="212" loc="217">ἐξέφυγεν οὐδ' ἂν ἐλαφρῶς ἂν ἀπεπλίξατο.</TextUnit>
    <TextUnit id="213" loc="218">νῦν δ' ἐπειδὴ στερρὸν ἤδη τοὐμὸν ἀντικνήμιον,</TextUnit>
    <TextUnit id="214" loc="220">καὶ παλαιῷ Λακρατείδῃ τὸ σκέλος βαρύνεται,</TextUnit>
    <TextUnit id="215" loc="221">οἴχεται. διωκτέος δέ: μὴ γὰρ ἐγχάνῃ ποτὲ</TextUnit>
    <TextUnit id="216" loc="222">μηδέ περ γέροντας ὄντας ἐκφυγὼν ̓Αχαρνέας.</TextUnit>
    <TextUnit id="217" loc="225">ὅστις ὦ Ζεῦ πάτερ καὶ θεοὶ τοῖσιν ἐχθροῖσιν ἐσπείσατο,</TextUnit>
    <TextUnit id="218" loc="226">οἷσι παρ' ἐμοῦ πόλεμος ἐχθοδοπὸς αὔξεται τῶν ἐμῶν χωρίων:</TextUnit>
    <TextUnit id="219" loc="230">κοὐκ ἀνήσω πρὶν ἂν σχοῖνος αὐτοῖσιν ἀντεμπαγῶ</TextUnit>
    <TextUnit id="220" loc="231">ὀξὺς ὀδυνηρὸς ἐπίκωπος, ἵνα</TextUnit>
    <TextUnit id="221" loc="232">μήποτε πατῶσιν ἔτι τὰς ἐμὰς ἀμπέλους.</TextUnit>
    <TextUnit id="222" loc="233">ἀλλὰ δεῖ ζητεῖν τὸν ἄνδρα καὶ βλέπειν βαλληνάδε</TextUnit>
    <TextUnit id="223" loc="235">καὶ διώκειν γῆν πρὸ γῆς, ἕως ἂν εὑρεθῇ ποτέ:</TextUnit>
    <TextUnit id="224" loc="236">ὡς ἐγὼ βάλλων ἐκεῖνον οὐκ ἂν ἐμπλῄμην λίθοις.</TextUnit>
    <TextUnit id="225" loc="237">εὐφημεῖτε, εὐφημεῖτε.</TextUnit>
    <TextUnit id="226" loc="238">σῖγα πᾶς. ἠκούσατ' ἄνδρες ἆρα τῆς εὐφημίας;</TextUnit>
    <TextUnit id="227" loc="239">οὗτος αὐτός ἐστιν ὃν ζητοῦμεν. ἀλλὰ δεῦρο πᾶς</TextUnit>
    <TextUnit id="228" loc="240">ἐκποδών: θύσων γὰρ ἁνὴρ ὡς ἔοικ' ἐξέρχεται.</TextUnit>
    <TextUnit id="229" loc="241">εὐφημεῖτε, εὐφημεῖτε.</TextUnit>
    <TextUnit id="230" loc="242">προί̈τω ς' τὸ πρόσθεν ὀλίγον ἡ κανηφόρος:</TextUnit>
    <TextUnit id="231" loc="243">ὁ Ξανθίας τὸν φαλλὸν ὀρθὸν στησάτω.</TextUnit>
    <TextUnit id="232" loc="244">κατάθου τὸ κανοῦν ὦ θύγατερ, ἵν' ἀπαρξώμεθα.</TextUnit>
    <TextUnit id="233" loc="245">ὦ μῆτερ ἀνάδος δεῦρο τὴν ἐτνήρυσιν,</TextUnit>
    <TextUnit id="234" loc="246">ἵν' ἔτνος καταχέω τοὐλατῆρος τουτουί.</TextUnit>
    <TextUnit id="235" loc="247">καὶ μὴν καλόν γ' ἔστ': ὦ Διόνυσε δέσποτα</TextUnit>
    <TextUnit id="236" loc="248">κεχαρισμένως σοι τήνδε τὴν πομπὴν ἐμὲ</TextUnit>
    <TextUnit id="237" loc="249">πέμψαντα καὶ θύσαντα μετὰ τῶν οἰκετῶν</TextUnit>
    <TextUnit id="238" loc="250">ἀγαγεῖν τυχηρῶς τὰ κατ' ἀγροὺς Διονύσια,</TextUnit>
    <TextUnit id="239" loc="251">στρατιᾶς ἀπαλλαχθέντα: τὰς σπονδὰς δέ μοι</TextUnit>
    <TextUnit id="240" loc="252">καλῶς ξυνενεγκεῖν τὰς τριακοντούτιδας.</TextUnit>
    <TextUnit id="241" loc="253">ἄγ' ὦ θύγατερ ὅπως τὸ κανοῦν καλὴ καλῶς</TextUnit>
    <TextUnit id="242" loc="254">οἴσεις βλέπουσα θυμβροφάγον. ὡς μακάριος</TextUnit>
    <TextUnit id="243" loc="255">ὅστις ς' ὀπύσει κἀκποιήσεται γαλᾶς</TextUnit>
    <TextUnit id="244" loc="256">σοῦ μηδὲν ἥττους βδεῖν, ἐπειδὰν ὄρθρος ᾖ.</TextUnit>
    <TextUnit id="245" loc="257">πρόβαινε, κἀν τὤχλῳ φυλάττεσθαι σφόδρα</TextUnit>
    <TextUnit id="246" loc="258">μή τις λαθών σου περιτράγῃ τὰ χρυσία.</TextUnit>
    <TextUnit id="247" loc="259">ὦ Ξανθία, σφῷν δ' ἐστὶν ὀρθὸς ἑκτέος</TextUnit>
    <TextUnit id="248" loc="260">ὁ φαλλὸς ἐξόπισθε τῆς κανηφόρου:</TextUnit>
    <TextUnit id="249" loc="261">ἐγὼ δ' ἀκολουθῶν ᾄσομαι τὸ φαλλικόν:</TextUnit>
    <TextUnit id="250" loc="262">σὺ δ' ὦ γύναι θεῶ μ' ἀπὸ τοῦ τέγους. πρόβα.</TextUnit>
    <TextUnit id="251" loc="263">Φαλῆς ἑταῖρε Βακχίου</TextUnit>
    <TextUnit id="252" loc="264">ξύγκωμε νυκτοπεριπλάνητε</TextUnit>
    <TextUnit id="253" loc="265">μοιχὲ παιδεραστά,</TextUnit>
    <TextUnit id="254" loc="266">ἕκτῳ ς' ἔτει προσεῖπον ἐς</TextUnit>
    <TextUnit id="255" loc="267">τὸν δῆμον ἐλθὼν ἄσμενος,</TextUnit>
    <TextUnit id="256" loc="268">σπονδὰς ποιησάμενος ἐμαυτῷ,</TextUnit>
    <TextUnit id="257" loc="269">πραγμάτων τε καὶ μαχῶν</TextUnit>
    <TextUnit id="258" loc="270">καὶ Λαμάχων ἀπαλλαγείς.</TextUnit>
    <TextUnit id="259" loc="271">πολλῷ γάρ ἐσθ' ἥδιον, ὦ Φαλῆς Φαλῆς,</TextUnit>
    <TextUnit id="260" loc="272">κλέπτουσαν εὑρόνθ' ὡρικὴν ὑληφόρον</TextUnit>
    <TextUnit id="261" loc="273">τὴν Στρυμοδώρου Θρᾷτταν ἐκ τοῦ Φελλέως</TextUnit>
    <TextUnit id="262" loc="274">μέσην λαβόντ' ἄραντα καταβαλόντα</TextUnit>
    <TextUnit id="263" loc="275">καταγιγαρτίς' ὦ</TextUnit>
    <TextUnit id="264" loc="276">Φαλῆς Φαλῆς.</TextUnit>
    <TextUnit id="265" loc="277">ἐὰν μεθ' ἡμῶν ξυμπίῃς, ἐκ κραιπάλης</TextUnit>
    <TextUnit id="266" loc="278">ἕωθεν εἰρήνης ῥοφήσει τρύβλιον:</TextUnit>
    <TextUnit id="267" loc="280">οὗτος αὐτός ἐστιν, οὗτος.</TextUnit>
    <TextUnit id="268" loc="281">βάλλε βάλλε βάλλε βάλλε,</TextUnit>
    <TextUnit id="269" loc="282">παῖε παῖε τὸν μιαρόν.</TextUnit>
    <TextUnit id="270" loc="283">οὐ βαλεῖς; οὐ βαλεῖς;</TextUnit>
    <TextUnit id="271" loc="284">̔Ηράκλεις τουτὶ τί ἐστι; τὴν χύτραν συντρίψετε.</TextUnit>
    <TextUnit id="272" loc="285">σὲ μὲν οὖν καταλεύσομεν ὦ μιαρὰ κεφαλή.</TextUnit>
    <TextUnit id="273" loc="286">ἀντὶ ποίας αἰτίας ὦχαρνέων γεραίτατοι;</TextUnit>
    <TextUnit id="274" loc="287">τοῦτ' ἐρωτᾷς; ἀναίσχυντος εἶ καὶ βδελυρὸς</TextUnit>
    <TextUnit id="275" loc="290">ὦ προδότα τῆς πατρίδος, ὅστις ἡμῶν μόνος</TextUnit>
    <TextUnit id="276" loc="291">σπεισάμενος εἶτα δύνασαι πρὸς ἔμ' ἀποβλέπειν.</TextUnit>
    <TextUnit id="277" loc="292">ἀντὶ δ' ὧν ἐσπεισάμην οὐκ ἴστε. μἀλλα' ἀκούσατε.</TextUnit>
    <TextUnit id="278" loc="295">σοῦ γ' ἀκούσωμεν; ἀπολεῖ: κατά σε χώσομεν τοῖς λίθοις.</TextUnit>
    <TextUnit id="279" loc="296">μηδαμῶς πρὶν ἄν γ' ἀκούσητ': ἀλλ' ἀνάσχεσθ' ὦγαθοί.</TextUnit>
    <TextUnit id="280" loc="297">οὐκ ἀνασχήσομαι: μηδὲ λέγε μοι σὺ λόγον:</TextUnit>
    <TextUnit id="281" loc="300">ὡς μεμίσηκά σε Κλέωνος ἔτι μᾶλλον, ὃν ἐγὼ</TextUnit>
    <TextUnit id="282" loc="301">κατατεμῶ ποθ' ἱππεῦσι καττύματα.</TextUnit>
    <TextUnit id="283" loc="302">σοῦ δ' ἐγὼ λόγους λέγοντος οὐκ ἀκούσομαι μακρούς,</TextUnit>
    <TextUnit id="284" loc="303">ὅστις ἐσπείσω Λάκωσιν, ἀλλὰ τιμωρήσομαι.</TextUnit>
    <TextUnit id="285" loc="305">ὦγαθοὶ τοὺς μὲν Λάκωνας ἐκποδὼν ἐάσατε,</TextUnit>
    <TextUnit id="286" loc="306">τῶν δ' ἐμῶν σπονδῶν ἀκούσατ', εἰ καλῶς ἐσπεισάμην.</TextUnit>
    <TextUnit id="287" loc="307">πῶς δέ γ' ἂν καλῶς λέγοις ἄν, εἴπερ ἐσπείσω γ' ἅπαξ</TextUnit>
    <TextUnit id="288" loc="308">οἷσιν οὔτε βωμὸς οὔτε πίστις οὔθ' ὅρκος μένει;</TextUnit>
    <TextUnit id="289" loc="309">οἶδ' ἐγὼ καὶ τοὺς Λάκωνας, οἷς ἄγαν ἐγκείμεθα,</TextUnit>
    <TextUnit id="290" loc="310">οὐχ ἁπάντων ὄντας ἡμῖν αἰτίους τῶν πραγμάτων.</TextUnit>
    <TextUnit id="291" loc="311">οὐχ ἁπάντων ὦ πανοῦργε; ταῦτα δὴ τολμᾷς λέγειν</TextUnit>
    <TextUnit id="292" loc="312">ἐμφανῶς ἤδη πρὸς ἡμᾶς; εἶτ' ἐγώ σου φείσομαι;</TextUnit>
    <TextUnit id="293" loc="313">οὐχ ἁπάντων, οὐχ ἁπάντων: ἀλλ' ἐγὼ λέγων ὁδὶ</TextUnit>
    <TextUnit id="294" loc="314">πόλλ' ἂν ἀποφήναιμ' ἐκείνους ἔσθ' ἃ κἀδικουμένους.</TextUnit>
    <TextUnit id="295" loc="315">τοῦτο τοὔπος δεινὸν ἤδη καὶ ταραξικάρδιον,</TextUnit>
    <TextUnit id="296" loc="316">εἰ σὺ τολμήσεις ὑπὲρ τῶν πολεμίων ἡμῖν λέγειν.</TextUnit>
    <TextUnit id="297" loc="317">κἄν γε μὴ λέγω δίκαια μηδὲ τῷ πλήθει δοκῶ,</TextUnit>
    <TextUnit id="298" loc="318">ὑπὲρ ἐπιξήνου 'θελήσω τὴν κεφαλὴν ἔχων λέγειν.</TextUnit>
    <TextUnit id="299" loc="319">εἰπέ μοι τί φειδόμεσθα τῶν λίθων ὦ δημόται</TextUnit>
    <TextUnit id="300" loc="320">μὴ οὐ καταξαίνειν τὸν ἄνδρα τοῦτον ἐς φοινικίδα;</TextUnit>
    <TextUnit id="301" loc="321">οἷον αὖ μέλας τις ὑμῖν θυμάλωψ ἐπέζεσεν.</TextUnit>
    <TextUnit id="302" loc="322">οὐκ ἀκούσεσθ'; οὐκ ἀκούσεσθ' ἐτεὸν ὦχαρνηίδαι;</TextUnit>
    <TextUnit id="303" loc="323">οὐκ ἀκουσόμεσθα δῆτα.   δεινά τἄρα πείσομαι.</TextUnit>
    <TextUnit id="304" loc="324">ἐξολοίμην, ἢν ἀκούσω.   μηδαμῶς ὦχαρνικοί.</TextUnit>
    <TextUnit id="305" loc="325">ὡς τεθνήξων ἴσθι νυνί.   δήξομἄρ' ὑμᾶς ἐγώ.</TextUnit>
    <TextUnit id="306" loc="326">ἀνταποκτενῶ γὰρ ὑμῶν τῶν φίλων τοὺς φιλτάτους:</TextUnit>
    <TextUnit id="307" loc="327">ὡς ἔχω γ' ὑμῶν ὁμήρους, οὓς ἀποσφάξω λαβών.</TextUnit>
    <TextUnit id="308" loc="328">εἰπέ μοι, τί τοῦτ' ἀπειλεῖ τοὔπος ἄνδρες δημόται</TextUnit>
    <TextUnit id="309" loc="329">τοῖς ̓Αχαρνικοῖσιν ἡμῖν; μῶν ἔχει του παιδίον</TextUnit>
    <TextUnit id="310" loc="330">τῶν παρόντων ἔνδον εἵρξας; ἢ 'πὶ τῷ θρασύνεται;</TextUnit>
    <TextUnit id="311" loc="331">βάλλετ' εἰ βούλεσθ'. ἐγὼ γὰρ τουτονὶ διαφθερῶ.</TextUnit>
    <TextUnit id="312" loc="332">εἴσομαι δ' ὑμῶν τάχ' ὅστις ἀνθράκων τι κήδεται.</TextUnit>
    <TextUnit id="313" loc="333">ὡς ἀπωλόμεσθ'. ὁ λάρκος δημότης ὅδ' ἔστ' ἐμός.</TextUnit>
    <TextUnit id="314" loc="334">ἀλλὰ μὴ δράσῃς ὃ μέλλεις: μηδαμῶς ὦ μηδαμῶς.</TextUnit>
    <TextUnit id="315" loc="335">ὡς ἀποκτενῶ, κέκραχθ': ἐγὼ γὰρ οὐκ ἀκούσομαι.</TextUnit>
    <TextUnit id="316" loc="336">ἀπολεῖς ἄρ' ὁμήλικα τόνδε φιλανθρακέα;</TextUnit>
    <TextUnit id="317" loc="337">οὐδ' ἐμοῦ λέγοντος ὑμεῖς ἀρτίως ἠκούσατε.</TextUnit>
    <TextUnit id="318" loc="338">ἀλλὰ γὰρ νῦν λέγ', εἴ σοι δοκεῖ, τόν τε Λακεδαιμόνιον</TextUnit>
    <TextUnit id="319" loc="339">† αὐτὸν ὅτι τῷ † τρόπῳ σοὐστὶ φίλος:</TextUnit>
    <TextUnit id="320" loc="340">ὡς τόδε τὸ λαρκίδιον οὐ προδώσω ποτέ.</TextUnit>
    <TextUnit id="321" loc="341">τοὺς λίθους νύν μοι χαμᾶζε πρῶτον ἐξεράσατε.</TextUnit>
    <TextUnit id="322" loc="342">οὑτοιί σοι χαμαί, καὶ σὺ κατάθου πάλιν τὸ ξίφος.</TextUnit>
    <TextUnit id="323" loc="343">ἀλλ' ὅπως μὴ ν' τοῖς τρίβωσιν ἐγκάθηνταί που λίθοι.</TextUnit>
    <TextUnit id="324" loc="344">ἐκσέσεισται χαμᾶζ': οὐχ ὁρᾷς σειόμενον;</TextUnit>
    <TextUnit id="325" loc="345">ἀλλὰ μή μοι πρόφασιν, ἀλλὰ κατάθου τὸ βέλος.</TextUnit>
    <TextUnit id="326" loc="346">ὡς ὅδε γε σειστὸς ἅμα τῇ στροφῇ γίγνεται.</TextUnit>
    <TextUnit id="327" loc="347">ἐμέλλετ' ἄρα πάντως ἀνήσειν τῆς βοῆς,</TextUnit>
    <TextUnit id="328" loc="348">ὀλίγου τ' ἀπέθανον ἄνθρακες Παρνήθιοι,</TextUnit>
    <TextUnit id="329" loc="349">καὶ ταῦτα διὰ τὴν ἀτοπίαν τῶν δημοτῶν.</TextUnit>
    <TextUnit id="330" loc="350">ὑπὸ τοῦ δέους δὲ τῆς μαρίλης μοι συχνὴν</TextUnit>
    <TextUnit id="331" loc="351">ὁ λάρκος ἐνετίλησεν ὥσπερ σηπία.</TextUnit>
    <TextUnit id="332" loc="352">δεινὸν γὰρ οὕτως ὀμφακίαν πεφυκέναι</TextUnit>
    <TextUnit id="333" loc="353">τὸν θυμὸν ἀνδρῶν ὥστε βάλλειν καὶ βοᾶν</TextUnit>
    <TextUnit id="334" loc="354">ἐθέλειν τ' ἀκοῦσαι μηδὲν ἴσον ἴσῳ φέρον,</TextUnit>
    <TextUnit id="335" loc="355">ἐμοῦ 'θέλοντος ὑπὲρ ἐπιξήνου λέγειν</TextUnit>
    <TextUnit id="336" loc="356">ὑπὲρ Λακεδαιμονίων ἅπανθ' ὅς' ἂν λέγω:</TextUnit>
    <TextUnit id="337" loc="357">καίτοι φιλῶ γε τὴν ἐμὴν ψυχὴν ἐγώ.</TextUnit>
    <TextUnit id="338" loc="358">τί οὖν οὐ λέγεις, ἐπίξηνον ἐξενεγκὼν θύραζ',</TextUnit>
    <TextUnit id="339" loc="360">ὅ τι ποτ' ὦ σχέτλιε τὸ μέγα τοῦτ' ἔχεις;</TextUnit>
    <TextUnit id="340" loc="361">πάνυ γὰρ ἔμεγε πόθος ὅ τι φρονεῖς ἔχει.</TextUnit>
    <TextUnit id="341" loc="362">ἀλλ' ᾗπερ αὐτὸς τὴν δίκην διωρίσω,</TextUnit>
    <TextUnit id="342" loc="365">θεὶς δεῦρο τοὐπίξηνον ἐγχείρει λέγειν.</TextUnit>
    <TextUnit id="343" loc="366">ἰδοὺ θεᾶσθε, τὸ μὲν ἐπίξηνον τοδί,</TextUnit>
    <TextUnit id="344" loc="367">ὁ δ' ἀνὴρ ὁ λέξων οὑτοσὶ τυννουτοσί.</TextUnit>
    <TextUnit id="345" loc="368">ἀμέλει μὰ τὸν Δί' οὐκ ἐνασπιδώσομαι,</TextUnit>
    <TextUnit id="346" loc="369">λέξω δ' ὑπὲρ Λακεδαιμονίων ἅ μοι δοκεῖ.</TextUnit>
    <TextUnit id="347" loc="370">καίτοι δέδοικα πολλά: τούς τε γὰρ τρόπους</TextUnit>
    <TextUnit id="348" loc="371">τοὺς τῶν ἀγροίκων οἶδα χαίροντας σφόδρα,</TextUnit>
    <TextUnit id="349" loc="372">ἐάν τις αὐτοὺς εὐλογῇ καὶ τὴν πόλιν</TextUnit>
    <TextUnit id="350" loc="373">ἀνὴρ ἀλαζὼν καὶ δίκαια κἄδικα:</TextUnit>
    <TextUnit id="351" loc="374">κἀνταῦθα λανθάνους' ἀπεμπολώμενοι:</TextUnit>
    <TextUnit id="352" loc="375">τῶν τ' αὖ γερόντων οἶδα τὰς ψυχὰς ὅτι</TextUnit>
    <TextUnit id="353" loc="376">οὐδὲν βλέπουσιν ἄλλο πλὴν ψηφηδακεῖν.</TextUnit>
    <TextUnit id="354" loc="377">αὐτός τ' ἐμαυτὸν ὑπὸ Κλέωνος ἅπαθον</TextUnit>
    <TextUnit id="355" loc="378">ἐπίσταμαι διὰ τὴν πέρυσι κωμῳδίαν.</TextUnit>
    <TextUnit id="356" loc="379">εἰσελκύσας γάρ μ' ἐς τὸ βουλευτήριον</TextUnit>
    <TextUnit id="357" loc="380">διέβαλλε καὶ ψευδῆ κατεγλώττιζέ μου</TextUnit>
    <TextUnit id="358" loc="381">κἀκυκλοβόρει κἄπλυνεν, ὥστ' ὀλίγου πάνυ</TextUnit>
    <TextUnit id="359" loc="382">ἀπωλόμην μολυνοπραγμονούμενος.</TextUnit>
    <TextUnit id="360" loc="383">νῦν οὖν με πρῶτον πρὶν λέγειν ἐάσατε</TextUnit>
    <TextUnit id="361" loc="384">ἐνσκευάσασθαί μ' οἷον ἀθλιώτατον.</TextUnit>
    <TextUnit id="362" loc="385">τί ταῦτα στρέφει τεχνάζεις τε καὶ πορίζεις τριβάς;</TextUnit>
    <TextUnit id="363" loc="386">λαβὲ δ' ἐμοῦ γ' ἓνεκα παρ' ̔Ιερωνύμου</TextUnit>
    <TextUnit id="364" loc="390">σκοτοδασυπυκνότριχά τιν' ̓́Αιδος κυνῆν:</TextUnit>
    <TextUnit id="365" loc="391">ἀλλ' ἐξάνοιγε μηχανὰς τὰς Σισύφου,</TextUnit>
    <TextUnit id="366" loc="392">ὡς σκῆψιν ἁγὼν οὗτος οὐκ ἐσδέξεται.</TextUnit>
    <TextUnit id="367" loc="393">ὥρα 'στὶν ἤδη καρτερὰν ψυχὴν λαβεῖν,</TextUnit>
    <TextUnit id="368" loc="394">καί μοι βαδιστέ' ἐστὶν ὡς Εὐριπίδην.</TextUnit>
    <TextUnit id="369" loc="395">παῖ παῖ.   τίς οὗτος,   ἔνδον ἔστ' Εὐριπίδης;</TextUnit>
    <TextUnit id="370" loc="396">οὐκ ἔνδον ἔνδον ἐστίν, εἰ γνώμην ἔχεις.</TextUnit>
    <TextUnit id="371" loc="397">πῶς ἔνδον εἶτ' οὐκ ἔνδον;   ὀρθῶς ὦ γέρον.</TextUnit>
    <TextUnit id="372" loc="398">ὁ νοῦς μὲν ἔξω ξυλλέγων ἐπύλλια</TextUnit>
    <TextUnit id="373" loc="399">οὐκ ἔνδον, αὐτὸς δ' ἔνδον ἀναβάδην ποιεῖ</TextUnit>
    <TextUnit id="374" loc="400">τραγῳδίαν.   ὦ τρισμακάρι' Εὐριπίδη,</TextUnit>
    <TextUnit id="375" loc="401">ὅθ' ὁ δοῦλος οὑτωσὶ σαφῶς ἀπεκρίνατο.</TextUnit>
    <TextUnit id="376" loc="402">ἐκκάλεσον αὐτόν.   ἀλλ' ἀδύνατον.   ἀλλ' ὅμως:</TextUnit>
    <TextUnit id="377" loc="403">οὐ γὰρ ἂν ἀπέλθοιμ', ἀλλὰ κόψω τὴν θύραν.</TextUnit>
    <TextUnit id="378" loc="404">Εὐριπίδη, Εὐριπίδιον,</TextUnit>
    <TextUnit id="379" loc="405">ὑπάκουσον, εἴπερ τώποτ' ἀνθρώπων τινί:</TextUnit>
    <TextUnit id="380" loc="406">Δικαιόπολις καλεῖ σε Χολλῄδης, ἐγώ.</TextUnit>
    <TextUnit id="381" loc="407">ἀλλ' οὐ σχολή.</TextUnit>
    <TextUnit id="382" loc="408">ἀλλ' ἐκκυκλήθητ'.   ἀλλ' ἀδύνατον.   ἀλλ' ὅμως.</TextUnit>
    <TextUnit id="383" loc="409">ἀλλ' ἐκκυκλήσομαι: καταβαίνειν δ' οὐ σχολή.</TextUnit>
    <TextUnit id="384" loc="410">Εὐριπίδη,   τί λέλακας;   ἀναβάδην ποιεῖς,</TextUnit>
    <TextUnit id="385" loc="411">ἐξὸν καταβάδην; οὐκ ἐτὸς χωλοὺς ποιεῖς.</TextUnit>
    <TextUnit id="386" loc="412">ἀτὰρ τί τὰ ῥάκι' ἐκ τραγῳδίας ἔχεις,</TextUnit>
    <TextUnit id="387" loc="413">ἐσθῆτ' ἐλεινήν; οὐκ ἐτὸς πτωχοὺς ποιεῖς.</TextUnit>
    <TextUnit id="388" loc="414">ἀλλ' ἀντιβολῶ πρὸς τῶν γονάτων ς' Εὐριπίδη,</TextUnit>
    <TextUnit id="389" loc="415">δός μοι ῥάκιόν τι τοῦ παλαιοῦ δράματος.</TextUnit>
    <TextUnit id="390" loc="416">δεῖ γάρ με λέξαι τῷ χορῷ ῥῆσιν μακράν:</TextUnit>
    <TextUnit id="391" loc="417">αὕτη δὲ θάνατον, ἢν κακῶς λέξω, φέρει.</TextUnit>
    <TextUnit id="392" loc="418">τὰ ποῖα τρύχη; μῶν ἐν οἷς Οἰνεὺς ὁδὶ</TextUnit>
    <TextUnit id="393" loc="419">ὁ δύσποτμος γεραιὸς ἠγωνίζετο;</TextUnit>
    <TextUnit id="394" loc="420">οὐκ Οἰνέως ἦν, ἀλλ' ἔτ' ἀθλιωτέρου.</TextUnit>
    <TextUnit id="395" loc="421">τὰ τοῦ τυφλοῦ Φοίνικος;   οὐ Φοίνικος, οὔ:</TextUnit>
    <TextUnit id="396" loc="422">ἀλλ' ἕτερος ἦν Φοίνικος ἀθλιώτερος.</TextUnit>
    <TextUnit id="397" loc="423">ποίας ποθ' ἁνὴρ λακίδας αἰτεῖται πέπλων;</TextUnit>
    <TextUnit id="398" loc="424">ἀλλ' ἦ Φιλοκτήτου τὰ τοῦ πτωχοῦ λέγεις;</TextUnit>
    <TextUnit id="399" loc="425">οὐκ ἀλλὰ τούτου πολὺ πολὺ πτωχιστέρου.</TextUnit>
    <TextUnit id="400" loc="426">ἀλλ' ἦ τὰ δυσπινῆ 'θέλεις πεπλώματα,</TextUnit>
    <TextUnit id="401" loc="427">ἃ Βελλεροφόντης εἶχ' ὁ χωλὸς οὑτοσί;</TextUnit>
    <TextUnit id="402" loc="428">οὐ Βελλεροφόντης: ἀλλὰ κἀκεῖνος μὲν ἦν</TextUnit>
    <TextUnit id="403" loc="429">χωλὸς προσαιτῶν στωμύλος δεινὸς λέγειν.</TextUnit>
    <TextUnit id="404" loc="430">οἶδ' ἄνδρα Μυσὸν Τήλεφον.   ναὶ Τήλεφον:</TextUnit>
    <TextUnit id="405" loc="431">τούτου δὸς ἀντιβολῶ σέ μοι τὰ σπάργανα.</TextUnit>
    <TextUnit id="406" loc="432">ὦ παῖ δὸς αὐτῷ Τηλέφου ῥακώματα.</TextUnit>
    <TextUnit id="407" loc="433">κεῖται δ' ἄνωθεν τῶν Θυεστείων ῥακῶν</TextUnit>
    <TextUnit id="408" loc="434">μεταξὺ τῶν ̓Ινοῦς.   ἰδοὺ ταυτὶ λαβέ.</TextUnit>
    <TextUnit id="409" loc="435">ὦ Ζεῦ διόπτα καὶ κατόπτα πανταχῇ,</TextUnit>
    <TextUnit id="410" loc="436">ἐνσκευάσασθαί μ' οἷον ἀθλιώτατον.</TextUnit>
    <TextUnit id="411" loc="437">Εὐριπίδη, 'πειδήπερ ἐχαρίσω ταδί,</TextUnit>
    <TextUnit id="412" loc="438">κἀκεῖνά μοι δὸς τἀκόλουθα τῶν ῥακῶν,</TextUnit>
    <TextUnit id="413" loc="439">τὸ πιλίδιον περὶ τὴν κεφαλὴν τὸ Μύσιον.</TextUnit>
    <TextUnit id="414" loc="440">δεῖ γάρ με δόξαι πτωχὸν εἶναι τήμερον,</TextUnit>
    <TextUnit id="415" loc="441">εἶναι μὲν ὅσπερ εἰμί, φαίνεσθαι δὲ μή:</TextUnit>
    <TextUnit id="416" loc="442">τοὺς μὲν θεατὰς εἰδέναι μ' ὃς εἴμ' ἐγώ,</TextUnit>
    <TextUnit id="417" loc="443">τοὺς δ' αὖ χορευτὰς ἠλιθίους παρεστάναι,</TextUnit>
    <TextUnit id="418" loc="444">ὅπως ἂν αὐτοὺς ῥηματίοις σκιμαλίσω.</TextUnit>
    <TextUnit id="419" loc="445">δώσω: πυκνῇ γὰρ λεπτὰ μηχανᾷ φρενί.</TextUnit>
    <TextUnit id="420" loc="446">εὐδαιμονοίης, Τηλέφῳ δ' ἁγὼ φρονῶ.</TextUnit>
    <TextUnit id="421" loc="447">εὖ γ' οἷον ἤδη ῥηματίων ἐμπίμπλαμαι.</TextUnit>
    <TextUnit id="422" loc="448">ἀτὰρ δέομαί γε πτωχικοῦ βακτηρίου.</TextUnit>
    <TextUnit id="423" loc="449">τουτὶ λαβὼν ἄπελθε λαί̈νων σταθμῶν.</TextUnit>
    <TextUnit id="424" loc="450">ὦ θύμ', ὁρᾷς γὰρ ὡς ἀπωθοῦμαι δόμων,</TextUnit>
    <TextUnit id="425" loc="451">πολλῶν δεόμενος σκευαρίων: νῦν δὴ γενοῦ</TextUnit>
    <TextUnit id="426" loc="452">γλίσχρος προσαιτῶν λιπαρῶν τ'. Εὐριπίδη</TextUnit>
    <TextUnit id="427" loc="453">δός μοι σπυρίδιον διακεκαυμένον λύχνῳ.</TextUnit>
    <TextUnit id="428" loc="454">τί δ' ὦ τάλας σε τοῦδ' ἔχει πλέκους χρέος;</TextUnit>
    <TextUnit id="429" loc="455">χρέος μὲν οὐδέν, βούλομαι δ' ὅμως λαβεῖν.</TextUnit>
    <TextUnit id="430" loc="456">λυπηρὸς ἴσθ' ὢν κἀποχώρησον δόμων.</TextUnit>
    <TextUnit id="431" loc="457">φεῦ:</TextUnit>
    <TextUnit id="432" loc="458">εὐδαιμονοίης, ὥσπερ ἡ μήτηρ ποτέ.</TextUnit>
    <TextUnit id="433" loc="459">ἄπελθε νῦν μοι.   μἀλλά μοι δὸς ἓν μόνον</TextUnit>
    <TextUnit id="434" loc="460">κοτυλίσκιον τὸ χεῖλος ἀποκεκρουσμένον.</TextUnit>
    <TextUnit id="435" loc="460">φθείρου λαβὼν τόδ': ἴσθ' ὀχληρὸς ὢν δόμοις.</TextUnit>
    <TextUnit id="436" loc="461">οὔπω μὰ Δί': οἶσθ' οἷ' αὐτὸς ἐργάζει κακά.</TextUnit>
    <TextUnit id="437" loc="462">ἀλλ' ὦ γλυκύτατ' Εὐριπίδη τουτὶ μόνον</TextUnit>
    <TextUnit id="438" loc="463">δός μοι χυτρίδιον σφογγίῳ βεβυσμένον.</TextUnit>
    <TextUnit id="439" loc="464">ὦνθρωπ' ἀφαιρήσει με τὴν τραγῳδίαν:</TextUnit>
    <TextUnit id="440" loc="465">ἄπελθε ταυτηνὶ λαβών.   ἀπέρχομαι.</TextUnit>
    <TextUnit id="441" loc="466">καίτοι τί δράσω; δεῖ γὰρ ἑνὸς οὗ μὴ τυχὼν</TextUnit>
    <TextUnit id="442" loc="467">ἀπόλωλ'. ἄκουσον ὦ γλυκύτατ' Εὐριπίδη:</TextUnit>
    <TextUnit id="443" loc="468">τουτὶ λαβὼν ἄπειμι κοὐ πρόσειμ' ἔτι:</TextUnit>
    <TextUnit id="444" loc="469">ἐς τὸ σπυρίδιον ἰσχνά μοι φυλλεῖα δός.</TextUnit>
    <TextUnit id="445" loc="470">ἀπολεῖς μ'. ἰδού σοι. φροῦδά μοι τὰ δράματα.</TextUnit>
    <TextUnit id="446" loc="471">ἀλλ' οὐκέτ', ἀλλ' ἄπειμι. καὶ γάρ εἰμ' ἄγαν</TextUnit>
    <TextUnit id="447" loc="472">ὀχληρός, οὐ δοκῶν με κοιράνους στυγεῖν.</TextUnit>
    <TextUnit id="448" loc="473">οἴμοι κακοδαίμων, ὡς ἀπόλωλ'. ἐπελαθόμην</TextUnit>
    <TextUnit id="449" loc="474">ἐν ᾧπέρ ἐστι πάντα μοι τὰ πράγματα.</TextUnit>
    <TextUnit id="450" loc="475">Εὐριπίδιον ὦ φιλτάτιον καὶ γλυκύτατον,</TextUnit>
    <TextUnit id="451" loc="476">κάκιστ' ἀπολοίμην, εἴ τί ς' αἰτήσαιμ' ἔτι,</TextUnit>
    <TextUnit id="452" loc="477">πλὴν ἓν μόνον, τουτὶ μόνον τουτὶ μόνον,</TextUnit>
    <TextUnit id="453" loc="478">σκάνδικά μοι δὸς μητρόθεν δεδεγμένος.</TextUnit>
    <TextUnit id="454" loc="479">ἁνὴρ ὑβρίζει: κλῇε πηκτὰ δωμάτων.</TextUnit>
    <TextUnit id="455" loc="480">ὦ θύμ' ἄνευ σκάνδικος ἐμπορευτέα.</TextUnit>
    <TextUnit id="456" loc="481">ἆρ' οἶσθ' ὅσον τὸν ἀγῶν' ἀγωνιεῖ τάχα,</TextUnit>
    <TextUnit id="457" loc="482">μέλλων ὑπὲρ Λακεδαιμονίων ἀνδρῶν λέγειν;</TextUnit>
    <TextUnit id="458" loc="483">πρόβαινέ νυν ὦ θυμέ: γραμμὴ δ' αὑτηί.</TextUnit>
    <TextUnit id="459" loc="484">ἕστηκας; οὐκ εἶ καταπιὼν Εὐριπίδην;</TextUnit>
    <TextUnit id="460" loc="485">ἐπῄνες': ἄγε νυν ὦ τάλαινα καρδία</TextUnit>
    <TextUnit id="461" loc="486">ἄπελθ' ἐκεῖσε, κᾆτα τὴν κεφαλὴν ἐκεῖ</TextUnit>
    <TextUnit id="462" loc="487">παράσχες εἰποῦς' ἅττ' ἂν αὐτῇ σοι δοκῇ.</TextUnit>
    <TextUnit id="463" loc="488">τόλμησον ἴθι χώρησον, ἄγαμαι καρδίας.</TextUnit>
    <TextUnit id="464" loc="490">τί δράσεις; τί φήσεις; εὖ ἴσθι νυν</TextUnit>
    <TextUnit id="465" loc="491">ἀναίσχυντος ὢν σιδηροῦς τ' ἀνήρ,</TextUnit>
    <TextUnit id="466" loc="492">ὅστις παρασχὼν τῇ πόλει τὸν αὐχένα</TextUnit>
    <TextUnit id="467" loc="493">ἅπασι μέλλεις εἷς λέγειν τἀναντία.</TextUnit>
    <TextUnit id="468" loc="494">ἁνὴρ οὐ τρέμει τὸ πρᾶγμ'. εἶά νυν,</TextUnit>
    <TextUnit id="469" loc="495">ἐπειδήπερ αὐτὸς αἱρεῖ, λέγε.</TextUnit>
    <TextUnit id="470" loc="496">μή μοι φθονήσητ' ἄνδρες οἱ θεώμενοι,</TextUnit>
    <TextUnit id="471" loc="497">εἰ πτωχὸς ὢν ἔπειτ' ἐν ̓Αθηναίοις λέγειν</TextUnit>
    <TextUnit id="472" loc="498">μέλλω περὶ τῆς πόλεως, τρυγῳδίαν ποιῶν.</TextUnit>
    <TextUnit id="473" loc="500">τὸ γὰρ δίκαιον οἶδε καὶ τρυγῳδία.</TextUnit>
    <TextUnit id="474" loc="501">ἐγὼ δὲ λέξω δεινὰ μὲν δίκαια δέ.</TextUnit>
    <TextUnit id="475" loc="502">οὐ γάρ με νῦν γε διαβαλεῖ Κλέων ὅτι</TextUnit>
    <TextUnit id="476" loc="503">ξένων παρόντων τὴν πόλιν κακῶς λέγω.</TextUnit>
    <TextUnit id="477" loc="504">αὐτοὶ γάρ ἐσμεν οὑπὶ Ληναίῳ τ' ἀγών,</TextUnit>
    <TextUnit id="478" loc="505">κοὔπω ξένοι πάρεισιν: οὔτε γὰρ φόροι</TextUnit>
    <TextUnit id="479" loc="506">ἥκουσιν οὔτ' ἐκ τῶν πόλεων οἱ ξύμμαχοι:</TextUnit>
    <TextUnit id="480" loc="507">ἀλλ' ἐσμὲν αὐτοὶ νῦν γε περιεπτισμένοι:</TextUnit>
    <TextUnit id="481" loc="508">τοὺς γὰρ μετοίκους ἄχυρα τῶν ἀστῶν λέγω.</TextUnit>
    <TextUnit id="482" loc="509">ἐγὼ δὲ μισῶ μὲν Λακεδαιμονίους σφόδρα,</TextUnit>
    <TextUnit id="483" loc="510">καὐτοῖς ὁ Ποσειδῶν οὑπὶ Ταινάρῳ θεὸς</TextUnit>
    <TextUnit id="484" loc="511">σείσας ἅπασιν ἐμβάλοι τὰς οἰκίας:</TextUnit>
    <TextUnit id="485" loc="512">κἀμοὶ γάρ ἐστ' ἀμπέλια διακεκομμένα.</TextUnit>
    <TextUnit id="486" loc="513">ἀτὰρ φίλοι γὰρ οἱ παρόντες ἐν λόγῳ,</TextUnit>
    <TextUnit id="487" loc="514">τί ταῦτα τοὺς Λάκωνας αἰτιώμεθα;</TextUnit>
    <TextUnit id="488" loc="515">ἡμῶν γὰρ ἄνδρες, κοὐχὶ τὴν πόλιν λέγω,</TextUnit>
    <TextUnit id="489" loc="516">μέμνησθε τοῦθ' ὅτι οὐχὶ τὴν πόλιν λέγω,</TextUnit>
    <TextUnit id="490" loc="517">ἀλλ' ἀνδράρια μοχθηρά, παρακεκομμένα,</TextUnit>
    <TextUnit id="491" loc="518">ἄτιμα καὶ παράσημα καὶ παράξενα,</TextUnit>
    <TextUnit id="492" loc="519">ἐσυκοφάντει Μεγαρέων τὰ χλανίσκια:</TextUnit>
    <TextUnit id="493" loc="520">κεἴ που σίκυον ἴδοιεν ἢ λαγῴδιον</TextUnit>
    <TextUnit id="494" loc="521">ἢ χοιρίδιον ἢ σκόροδον ἢ χόνδρους ἅλας,</TextUnit>
    <TextUnit id="495" loc="522">ταῦτ' ἦν Μεγαρικὰ κἀπέπρατ' αὐθημερόν.</TextUnit>
    <TextUnit id="496" loc="523">καὶ ταῦτα μὲν δὴ σμικρὰ κἀπιχώρια,</TextUnit>
    <TextUnit id="497" loc="524">πόρνην δὲ Σιμαίθαν ἰόντες Μεγαράδε</TextUnit>
    <TextUnit id="498" loc="525">νεανίαι κλέπτουσι μεθυσοκότταβοι:</TextUnit>
    <TextUnit id="499" loc="526">κᾆθ' οἱ Μεγαρῆς ὀδύναις πεφυσιγγωμένοι</TextUnit>
    <TextUnit id="500" loc="527">ἀντεξέκλεψαν ̓Ασπασίας πόρνα δύο:</TextUnit>
    <TextUnit id="501" loc="528">κἀντεῦθεν ἀρχὴ τοῦ πολέμου κατερράγη</TextUnit>
    <TextUnit id="502" loc="529">̔́Ελλησι πᾶσιν ἐκ τριῶν λαικαστριῶν.</TextUnit>
    <TextUnit id="503" loc="530">ἐντεῦθεν ὀργῇ Περικλέης οὑλύμπιος</TextUnit>
    <TextUnit id="504" loc="531">ἤστραπτ' ἐβρόντα ξυνεκύκα τὴν ̔Ελλάδα,</TextUnit>
    <TextUnit id="505" loc="532">ἐτίθει νόμους ὥσπερ σκόλια γεγραμμένους,</TextUnit>
    <TextUnit id="506" loc="533">ὡς χρὴ Μεγαρέας μήτε γῇ μήτ' ἐν ἀγορᾷ</TextUnit>
    <TextUnit id="507" loc="534">μήτ' ἐν θαλάττῃ μήτ' ἐν οὐρανῷ μένειν.</TextUnit>
    <TextUnit id="508" loc="535">ἐντεῦθεν οἱ Μεγαρῆς, ὅτε δὴ 'πείνων βάδην,</TextUnit>
    <TextUnit id="509" loc="536">Λακεδαιμονίων ἐδέοντο τὸ ψήφισμ' ὅπως</TextUnit>
    <TextUnit id="510" loc="537">μεταστραφείη τὸ διὰ τὰς λαικαστρίας:</TextUnit>
    <TextUnit id="511" loc="538">κοὐκ ἠθέλομεν ἡμεῖς δεομένων πολλάκις.</TextUnit>
    <TextUnit id="512" loc="539">κἀντεῦθεν ἤδη πάταγος ἦν τῶν ἀσπίδων.</TextUnit>
    <TextUnit id="513" loc="540">ἐρεῖ τις, οὐ χρῆν: ἀλλὰ τί ἐχρῆν, εἴπατε.</TextUnit>
    <TextUnit id="514" loc="541">φέρ' εἰ Λακεδαιμονίων τις ἐκπλεύσας σκάφει</TextUnit>
    <TextUnit id="515" loc="542">ἀπέδοτο φήνας κυνίδιον Σεριφίων,</TextUnit>
    <TextUnit id="516" loc="543">καθῆσθ' ἂν ἐν δόμοισιν; ἦ πολλοῦ γε δεῖ:</TextUnit>
    <TextUnit id="517" loc="544">καὶ κάρτα μέντἂν εὐθέως καθείλκετε</TextUnit>
    <TextUnit id="518" loc="545">τριακοσίας ναῦς, ἦν δ' ἂν ἡ πόλις πλέα</TextUnit>
    <TextUnit id="519" loc="546">θορύβου στρατιωτῶν, περὶ τριηράρχου βοῆς,</TextUnit>
    <TextUnit id="520" loc="547">μισθοῦ διδομένου, παλλαδίων χρυσουμένων,</TextUnit>
    <TextUnit id="521" loc="548">στοᾶς στεναχούσης, σιτίων μετρουμένων,</TextUnit>
    <TextUnit id="522" loc="549">ἀσκῶν, τροπωτήρων, κάδους ὠνουμένων,</TextUnit>
    <TextUnit id="523" loc="550">σκορόδων, ἐλαῶν, κρομμύων ἐν δικτύοις,</TextUnit>
    <TextUnit id="524" loc="551">στεφάνων, τριχίδων, αὐλητρίδων, ὑπωπίων:</TextUnit>
    <TextUnit id="525" loc="552">τὸ νεώριον δ' αὖ κωπέων πλατουμένων,</TextUnit>
    <TextUnit id="526" loc="553">τύλων ψοφούντων, θαλαμιῶν τροπουμένων,</TextUnit>
    <TextUnit id="527" loc="554">αὐλῶν, κελευστῶν, νιγλάρων, συριγμάτων.</TextUnit>
    <TextUnit id="528" loc="555">ταῦτ' οἶδ' ὅτι ἂν ἐδρᾶτε: τὸν δὲ Τήλεφον</TextUnit>
    <TextUnit id="529" loc="556">οὐκ οἰόμεσθα; νοῦς ἄρ' ἡμῖν οὐκ ἔνι.</TextUnit>
    <TextUnit id="530" loc="557">ἄληθες ὦπίτριπτε καί μιαρώτατε;</TextUnit>
    <TextUnit id="531" loc="558">ταυτὶ σὺ τολμᾷς πτωχὸς ὢν ἡμᾶς λέγειν,</TextUnit>
    <TextUnit id="532" loc="559">καὶ συκοφάντης εἴ τις ἦν ὠνείδισας;</TextUnit>
    <TextUnit id="533" loc="560">νὴ τὸν Ποσειδῶ καὶ λέγει γ' ἅπερ λέγει</TextUnit>
    <TextUnit id="534" loc="561">δίκαια πάντα κοὐδὲν αὐτῶν ψεύδεται.</TextUnit>
    <TextUnit id="535" loc="562">εἶτ' εἰ δίκαια, τοῦτον εἰπεῖν αὔτ' ἐχρῆν;</TextUnit>
    <TextUnit id="536" loc="563">ἀλλ' οὔτι χαίρων ταῦτα τολμήσει λέγειν.</TextUnit>
    <TextUnit id="537" loc="564">οὗτος σὺ ποῖ θεῖς; οὐ μενεῖς; ὡς εἰ θενεῖς</TextUnit>
    <TextUnit id="538" loc="565">τὸν ἄνδρα τοῦτον, αὐτὸς ἀρθήσει τάχα.</TextUnit>
    <TextUnit id="539" loc="566">ἰὼ Λάμαχ' ὦ βλέπων ἀστραπάς,</TextUnit>
    <TextUnit id="540" loc="567">βοήθησον ὦ γοργολόφα φανείς,</TextUnit>
    <TextUnit id="541" loc="568">ἰὼ Λάμαχ' ὦ φίλ' ὦ φυλέτα:</TextUnit>
    <TextUnit id="542" loc="569">εἴτε τις ἔστι ταξίαρχος ἢ στρατηγὸς ἢ</TextUnit>
    <TextUnit id="543" loc="570">τειχομάχας ἀνήρ, βοηθησάτω</TextUnit>
    <TextUnit id="544" loc="571">τις ἀνύσας. ἐγὼ γὰρ ἔχομαι μέσος.</TextUnit>
    <TextUnit id="545" loc="572">πόθεν βοῆς ἤκουσα πολεμιστηρίας;</TextUnit>
    <TextUnit id="546" loc="573">ποῖ χρὴ βοηθεῖν; ποῖ κυδοιμὸν ἐμβαλεῖν;</TextUnit>
    <TextUnit id="547" loc="574">τίς Γοργόν' ἐξήγειρεν ἐκ τοῦ σάγματος;</TextUnit>
    <TextUnit id="548" loc="575">ὦ Λάμαχ' ἥρως, τῶν λόφων καὶ τῶν λόχων.</TextUnit>
    <TextUnit id="549" loc="576">ὦ Λάμαχ', οὐ γὰρ οὗτος ἅνθρωπος πάλαι</TextUnit>
    <TextUnit id="550" loc="577">ἅπασαν ἡμῶν τὴν πόλιν κακορροθεῖ;</TextUnit>
    <TextUnit id="551" loc="578">οὗτος σὺ τολμᾷς πτωχὸς ὢν λέγειν τάδε;</TextUnit>
    <TextUnit id="552" loc="579">ὦ Λάμαχ' ἥρως, ἀλλὰ συγγνώμην ἔχε,</TextUnit>
    <TextUnit id="553" loc="580">εἰ πτωχὸς ὢν εἶπόν τι κἀστωμυλάμην.</TextUnit>
    <TextUnit id="554" loc="581">τί δ' εἶπας ἡμᾶς; οὐκ ἐρεῖς;   οὐκ οἶδά πω:</TextUnit>
    <TextUnit id="555" loc="581">ὑπὸ τοῦ δέους γὰρ τῶν ὅπλων εἰλιγγιῶ.</TextUnit>
    <TextUnit id="556" loc="582">ἀλλ' ἀντιβολῶ ς' ἀπένεγκέ μου τὴν μορμόνα.</TextUnit>
    <TextUnit id="557" loc="583">ἰδού.   παράθες νυν ὑπτίαν αὐτὴν ἐμοί.</TextUnit>
    <TextUnit id="558" loc="584">κεῖται.   φέρε νυν ἀπὸ τοῦ κράνους μοι τὸ πτερόν.</TextUnit>
    <TextUnit id="559" loc="585">τουτὶ πτίλον σοι.   τῆς κεφαλῆς νύν μου λαβοῦ,</TextUnit>
    <TextUnit id="560" loc="586">ἵν' ἐξεμέσω: βδελύττομαι γὰρ τοὺς λόφους.</TextUnit>
    <TextUnit id="561" loc="587">οὗτος τί δράσεις; τῷ πτίλῳ μέλλεις ἐμεῖν;</TextUnit>
    <TextUnit id="562" loc="588">πτίλον γάρ ἐστιν—   εἰπέ μοι τίνος ποτὲ</TextUnit>
    <TextUnit id="563" loc="589">ὄρνιθός ἐστιν; ἆρα κομπολακύθου;</TextUnit>
    <TextUnit id="564" loc="590">οἴμ' ὡς τεθνήξεις.   μηδαμῶς ὦ Λάμαχε:</TextUnit>
    <TextUnit id="565" loc="591">οὐ γὰρ κατ' ἰσχύν ἐστιν: εἰ δ' ἰσχυρὸς εἶ,</TextUnit>
    <TextUnit id="566" loc="592">τί μ' οὐκ ἀπεψώλησας; εὔοπλος γὰρ εἶ.</TextUnit>
    <TextUnit id="567" loc="593">ταυτὶ λέγεις σὺ τὸν στρατηγὸν πτωχὸς ὤν;</TextUnit>
    <TextUnit id="568" loc="594">ἐγὼ γάρ εἰμι πτωχός;   ἀλλὰ τίς γὰρ εἶ;</TextUnit>
    <TextUnit id="569" loc="595">ὅστις; πολίτης χρηστός, οὐ σπουδαρχίδης,</TextUnit>
    <TextUnit id="570" loc="596">ἀλλ' ἐξ ὅτου περ ὁ πόλεμος, στρατωνίδης,</TextUnit>
    <TextUnit id="571" loc="597">σὺ δ' ἐξ ὅτου περ ὁ πόλεμος, μισθαρχίδης.</TextUnit>
    <TextUnit id="572" loc="598">ἐχειροτόνησαν γάρ με —   κόκκυγές γε τρεῖς.</TextUnit>
    <TextUnit id="573" loc="599">ταῦτ' οὖν ἐγὼ βδελυττόμενος ἐσπεισάμην,</TextUnit>
    <TextUnit id="574" loc="600">ὁρῶν πολιοὺς μὲν ἄνδρας ἐν ταῖς τάξεσιν,</TextUnit>
    <TextUnit id="575" loc="601">νεανίας δ' οἵους σὺ διαδεδρακότας,</TextUnit>
    <TextUnit id="576" loc="602">τοὺς μὲν ἐπὶ Θρᾴκης μισθοφοροῦντας τρεῖς δραχμάς,</TextUnit>
    <TextUnit id="577" loc="603">Τεισαμενοφαινίππους Πανουργιππαρχίδας,</TextUnit>
    <TextUnit id="578" loc="604">ἑτέρους δὲ παρὰ Χάρητι τοὺς δ' ἐν Χάοσιν,</TextUnit>
    <TextUnit id="579" loc="605">Γερητοθεοδώρους Διομειαλαζόνας,</TextUnit>
    <TextUnit id="580" loc="606">τοὺς δ' ἐν Καμαρίνῃ κἀν Γέλα κἀν Καταγέλᾳ.</TextUnit>
    <TextUnit id="581" loc="607">ἐχειροτονήθησαν γάρ.   αἴτιον δὲ τί</TextUnit>
    <TextUnit id="582" loc="608">ὑμᾶς μὲν ἀεὶ μισθοφορεῖν ἁμῃγέπῃ,</TextUnit>
    <TextUnit id="583" loc="609">τωνδὶ δὲ μηδέν'; ἐτεὸν ὦ Μαριλάδη</TextUnit>
    <TextUnit id="584" loc="610">ἤδη πεπρέσβευκας σὺ πολιὸς ὢν † ἓν ἢ; †</TextUnit>
    <TextUnit id="585" loc="611">ἀνένευσε: καίτοι γ' ἐστὶ σώφρων κἀργάτης.</TextUnit>
    <TextUnit id="586" loc="612">τί δαὶ Δράκυλλος ἢ Εὐφορίδης ἢ Πρινίδης;</TextUnit>
    <TextUnit id="587" loc="613">εἶδέν τις ὑμῶν τἀκβάταν' ἢ τοὺς Χάονας;</TextUnit>
    <TextUnit id="588" loc="614">οὔ φασιν. ἀλλ' ὁ Κοισύρας καὶ Λάμαχος,</TextUnit>
    <TextUnit id="589" loc="615">οἷς ὑπ' ἐράνου τε καὶ χρεῶν πρώην ποτέ,</TextUnit>
    <TextUnit id="590" loc="616">ὥσπερ ἀπόνιπτρον ἐκχέοντες ἑσπέρας,</TextUnit>
    <TextUnit id="591" loc="617">ἅπαντες “ἐξίστω” παρῄνουν οἱ φίλοι.</TextUnit>
    <TextUnit id="592" loc="618">ὦ δημοκρατία ταῦτα δῆτ' ἀνασχετά;</TextUnit>
    <TextUnit id="593" loc="619">οὐ δῆτ' ἐὰν μὴ μισθοφορῇ γε Λάμαχος.</TextUnit>
    <TextUnit id="594" loc="620">ἀλλ' οὖν ἐγὼ μὲν πᾶσι Πελοποννησίοις</TextUnit>
    <TextUnit id="595" loc="621">ἀεὶ πολεμήσω καὶ ταράξω πανταχῇ</TextUnit>
    <TextUnit id="596" loc="622">καὶ ναυσὶ καὶ πεζοῖσι κατὰ τὸ καρτερόν.</TextUnit>
    <TextUnit id="597" loc="623">ἐγὼ δὲ κηρύττω γε Πελοποννησίοις</TextUnit>
    <TextUnit id="598" loc="624">ἅπασι καὶ Μεγαρεῦσι καὶ Βοιωτίοις</TextUnit>
    <TextUnit id="599" loc="625">πωλεῖν ἀγοράζειν πρὸς ἐμέ, Λαμάχῳ δὲ μή.</TextUnit>
    <TextUnit id="600" loc="626">ἁνὴρ νικᾷ τοῖσι λόγοισιν, καὶ τὸν δῆμον μεταπείθει</TextUnit>
    <TextUnit id="601" loc="627">περὶ τῶν σπονδῶν. ἀλλ' ἀποδύντες τοῖς ἀναπαίστοις ἐπίωμεν.</TextUnit>
    <TextUnit id="602" loc="628">ἐξ οὗ γε χοροῖσιν ἐφέστηκεν τρυγικοῖς ὁ διδάσκαλος ἡμῶν,</TextUnit>
    <TextUnit id="603" loc="629">οὔπω παρέβη πρὸς τὸ θέατρον λέξων ὡς δεξιός ἐστιν:</TextUnit>
    <TextUnit id="604" loc="630">διαβαλλόμενος δ' ὑπὸ τῶν ἐχθρῶν ἐν ̓Αθηναίοις ταχυβούλοις,</TextUnit>
    <TextUnit id="605" loc="631">ὡς κωμῳδεῖ τὴν πόλιν ἡμῶν καὶ τὸν δῆμον καθυβρίζει,</TextUnit>
    <TextUnit id="606" loc="632">ἀποκρίνασθαι δεῖται νυνὶ πρὸς ̓Αθηναίους μεταβούλους.</TextUnit>
    <TextUnit id="607" loc="633">φησὶν δ' εἶναι πολλῶν ἀγαθῶν ἄξιος ὑμῖν ὁ ποιητής,</TextUnit>
    <TextUnit id="608" loc="634">παύσας ὑμᾶς ξενικοῖσι λόγοις μὴ λίαν ἐξαπατᾶσθαι,</TextUnit>
    <TextUnit id="609" loc="635">μήθ' ἥδεσθαι θωπευομένους, μήτ' εἶναι χαυνοπολίτας.</TextUnit>
    <TextUnit id="610" loc="636">πρότερον δ' ὑμᾶς ἀπὸ τῶν πόλεων οἱ πρέσβεις ἐξαπατῶντες</TextUnit>
    <TextUnit id="611" loc="637">πρῶτον μὲν ἰοστεφάνους ἐκάλουν: κἀπειδὴ τοῦτό τις εἴποι,</TextUnit>
    <TextUnit id="612" loc="638">εὐθὺς διὰ τοὺς στεφάνους ἐπ' ἄκρων τῶν πυγιδίων ἐκάθησθε.</TextUnit>
    <TextUnit id="613" loc="639">εἰ δέ τις ὑμᾶς ὑποθωπεύσας λιπαρὰς καλέσειεν ̓Αθήνας,</TextUnit>
    <TextUnit id="614" loc="640">ηὕρετο πᾶν ἂν διὰ τὰς λιπαράς, ἀφύων τιμὴν περιάψας.</TextUnit>
    <TextUnit id="615" loc="641">ταῦτα ποιήσας πολλῶν ἀγαθῶν αἴτιος ὑμῖν γεγένηται,</TextUnit>
    <TextUnit id="616" loc="642">καὶ τοὺς δήμους ἐν ταῖς πόλεσιν δείξας ὡς δημοκρατοῦνται.</TextUnit>
    <TextUnit id="617" loc="643">τοιγάρτοι νῦν ἐκ τῶν πόλεων τὸν φόρον ὑμῖν ἀπάγοντες</TextUnit>
    <TextUnit id="618" loc="644">ἥξουσιν ἰδεῖν ἐπιθυμοῦντες τὸν ποιητὴν τὸν ἄριστον,</TextUnit>
    <TextUnit id="619" loc="645">ὅστις παρεκινδύνευς' εἰπεῖν ἐν ̓Αθηναίοις τὰ δίκαια.</TextUnit>
    <TextUnit id="620" loc="646">οὕτω δ' αὐτοῦ περὶ τῆς τόλμης ἤδη πόρρω κλέος ἥκει,</TextUnit>
    <TextUnit id="621" loc="647">ὅτε καὶ βασιλεὺς Λακεδαιμονίων τὴν πρεσβείαν βασανίζων</TextUnit>
    <TextUnit id="622" loc="648">ἠρώτησεν πρῶτα μὲν αὐτοὺς πότεροι ταῖς ναυσὶ κρατοῦσιν,</TextUnit>
    <TextUnit id="623" loc="649">εἶτα δὲ τοῦτον τὸν ποιητὴν ποτέρους εἴποι κακὰ πολλά:</TextUnit>
    <TextUnit id="624" loc="650">τούτους γὰρ ἔφη τοὺς ἀνθρώπους πολὺ βελτίους γεγενῆσθαι</TextUnit>
    <TextUnit id="625" loc="651">καὶ τῷ πολέμῳ πολὺ νικήσειν τοῦτον ξύμβουλον ἔχοντας.</TextUnit>
    <TextUnit id="626" loc="652">διὰ ταῦθ' ὑμᾶς Λακεδαιμόνιοι τὴν εἰρήνην προκαλοῦνται</TextUnit>
    <TextUnit id="627" loc="653">καὶ τὴν Αἴγιναν ἀπαιτοῦσιν: καὶ τῆς νήσου μὲν ἐκείνης</TextUnit>
    <TextUnit id="628" loc="654">οὐ φροντίζους', ἀλλ' ἵνα τοῦτον τὸν ποιητὴν ἀφέλωνται.</TextUnit>
    <TextUnit id="629" loc="655">ἀλλ' ὑμεῖς τοι μή ποτ' ἀφῆσθ': ὡς κωμῳδήσει τὰ δίκαια:</TextUnit>
    <TextUnit id="630" loc="656">φησὶν δ' ὑμᾶς πολλὰ διδάξειν ἀγάθ', ὥστ' εὐδαίμονας εἶναι,</TextUnit>
    <TextUnit id="631" loc="657">οὐ θωπεύων οὐδ' ὑποτείνων μισθοὺς οὐδ' ἐξαπατύλλων,</TextUnit>
    <TextUnit id="632" loc="658">οὐδὲ πανουργῶν οὐδὲ κατάρδων, ἀλλὰ τὰ βέλτιστα διδάσκων.</TextUnit>
    <TextUnit id="633" loc="659">πρὸς ταῦτα Κλέων καὶ παλαμάσθω</TextUnit>
    <TextUnit id="634" loc="660">καὶ πᾶν ἐπ' ἐμοὶ τεκταινέσθω.</TextUnit>
    <TextUnit id="635" loc="661">τὸ γὰρ εὖ μετ' ἐμοῦ καὶ τὸ δίκαιον</TextUnit>
    <TextUnit id="636" loc="662">ξύμμαχον ἔσται, κοὐ μή ποθ' ἁλῶ</TextUnit>
    <TextUnit id="637" loc="663">περὶ τὴν πόλιν ὢν ὥσπερ ἐκεῖνος</TextUnit>
    <TextUnit id="638" loc="664">δειλὸς καὶ λακαταπύγων.</TextUnit>
    <TextUnit id="639" loc="665">δεῦρο Μοῦς' ἐλθὲ φλεγυρὰ πυρὸς ἔχουσα μένος ἔντονος ̓Αχαρνική.</TextUnit>
    <TextUnit id="640" loc="666">οἷον ἐξ ἀνθράκων πρινίνων φέψαλος ἀνήλατ' ἐρεθιζόμενος οὐρίᾳ ῥιπίδι,</TextUnit>
    <TextUnit id="641" loc="670">ἡνίκ' ἂν ἐπανθρακίδες ὦσι παρακείμεναι,</TextUnit>
    <TextUnit id="642" loc="671">οἱ δὲ Θασίαν ἀνακυκῶσι λιπαράμπυκα,</TextUnit>
    <TextUnit id="643" loc="672">οἱ δὲ μάττωσιν, οὕτω σοβαρὸν ἐλθὲ μέλος ἔντονον ἀγροικότερον</TextUnit>
    <TextUnit id="644" loc="675">ὡς ἐμὲ λαβοῦσα τὸν δημότην.</TextUnit>
    <TextUnit id="645" loc="676">οἱ γέροντες οἱ παλαιοὶ μεμφόμεσθα τῇ πόλει:</TextUnit>
    <TextUnit id="646" loc="677">οὐ γὰρ ἀξίως ἐκείνων ὧν ἐναυμαχήσαμεν</TextUnit>
    <TextUnit id="647" loc="678">γηροβοσκούμεσθ' ὑφ' ὑμῶν, ἀλλὰ δεινὰ πάσχομεν,</TextUnit>
    <TextUnit id="648" loc="679">οἵτινες γέροντας ἄνδρας ἐμβαλόντες ἐς γραφὰς</TextUnit>
    <TextUnit id="649" loc="680">ὑπὸ νεανίσκων ἐᾶτε καταγελᾶσθαι ῥητόρων,</TextUnit>
    <TextUnit id="650" loc="681">οὐδὲν ὄντας, ἀλλὰ κωφοὺς καὶ παρεξηυλημένους,</TextUnit>
    <TextUnit id="651" loc="682">οἷς Ποσειδῶν ἀσφάλειός ἐστιν ἡ βακτηρία:</TextUnit>
    <TextUnit id="652" loc="683">τονθορύζοντες δὲ γήρᾳ τῷ λίθῳ προσέσταμεν,</TextUnit>
    <TextUnit id="653" loc="684">οὐχ ὁρῶντες οὐδὲν εἰ μὴ τῆς δίκης τὴν ἠλύγην.</TextUnit>
    <TextUnit id="654" loc="685">ὁ δέ, νεανίας ἑαυτῷ σπουδάσας ξυνηγορεῖν,</TextUnit>
    <TextUnit id="655" loc="686">ἐς τάχος παίει ξυνάπτων στρογγύλοις τοῖς ῥήμασιν:</TextUnit>
    <TextUnit id="656" loc="687">κᾆτ' ἀνελκύσας ἐρωτᾷ σκανδάληθρ' ἱστὰς ἐπῶν</TextUnit>
    <TextUnit id="657" loc="688">ἄνδρα Τιθωνὸν σπαράττων καὶ ταράττων καὶ κυκῶν.</TextUnit>
    <TextUnit id="658" loc="689">ὁ δ' ὑπὸ γήρως μασταρύζει, κᾆτ' ὀφλὼν ἀπέρχεται,</TextUnit>
    <TextUnit id="659" loc="690">εἶτα λύζει καὶ δακρύει καὶ λέγει πρὸς τοὺς φίλους,</TextUnit>
    <TextUnit id="660" loc="691">“οὗ μ' ἐχρῆν σορὸν πρίασθαι τοῦτ' ὀφλὼν ἀπέρχομαι.”</TextUnit>
    <TextUnit id="661" loc="692">ταῦτα πῶς εἰκότα, γέροντ' ἀπολέσαι πολιὸν ἄνδρα περὶ κλεψύδραν,</TextUnit>
    <TextUnit id="662" loc="693">πολλὰ δὴ ξυμπονήσαντα καὶ θερμὸν ἀπομορξάμενον ἀνδρικὸν ἱδρῶτα δὴ καὶ πολύν,</TextUnit>
    <TextUnit id="663" loc="694">ἄνδρ' ἀγαθὸν ὄντα Μαραθῶνι περὶ τὴν πόλιν;</TextUnit>
    <TextUnit id="664" loc="695">εἶτα Μαραθῶνι μὲν ὅτ' ἦμεν ἐδιώκομεν,</TextUnit>
    <TextUnit id="665" loc="700">νῦν δ' ὑπ' ἀνδρῶν πονηρῶν σφόδρα διωκόμεθα, κᾆτα προσαλισκόμεθα.</TextUnit>
    <TextUnit id="666" loc="701">πρὸς τάδε τίς ἀντερεῖ Μαρψίας;</TextUnit>
    <TextUnit id="667" loc="702">τῷ γὰρ εἰκὸς ἄνδρα κυφὸν ἡλίκον Θουκυδίδην</TextUnit>
    <TextUnit id="668" loc="703">ἐξολέσθαι συμπλακέντα τῇ Σκυθῶν ἐρημίᾳ,</TextUnit>
    <TextUnit id="669" loc="705">τῷδε τῷ Κηφισοδήμῳ τῷ λάλῳ ξυνηγόρῳ;</TextUnit>
    <TextUnit id="670" loc="706">ὥστ' ἐγὼ μὲν ἠλέησα κἀπεμορξάμην ἰδὼν</TextUnit>
    <TextUnit id="671" loc="707">ἄνδρα πρεσβύτην ὑπ' ἀνδρὸς τοξότου κυκώμενον,</TextUnit>
    <TextUnit id="672" loc="708">ὃς μὰ τὴν Δήμητρ', ἐκεῖνος ἡνίκ' ἦν Θουκυδίδης,</TextUnit>
    <TextUnit id="673" loc="709">οὐδ' ἂν αὐτὴν τὴν ̓Αχαίαν ῥᾳδίως ἠνέσχετο,</TextUnit>
    <TextUnit id="674" loc="710">ἀλλὰ κατεπάλαισε μέντἂν πρῶτον Εὐάθλους δέκα,</TextUnit>
    <TextUnit id="675" loc="711">κατεβόησε δ' ἂν κεκραγὼς τοξότας τρισχιλίους,</TextUnit>
    <TextUnit id="676" loc="712">περιετόξευσεν δ' ἂν αὐτοῦ τοῦ πατρὸς τοὺς ξυγγενεῖς.</TextUnit>
    <TextUnit id="677" loc="713">ἀλλ' ἐπειδὴ τοὺς γέροντας οὐκ ἐᾶθ' ὕπνου τυχεῖν,</TextUnit>
    <TextUnit id="678" loc="714">ψηφίσασθε χωρὶς εἶναι τὰς γραφάς, ὅπως ἂν ᾖ</TextUnit>
    <TextUnit id="679" loc="715">τῷ γέροντι μὲν γέρων καὶ νωδὸς ὁ ξυνήγορος,</TextUnit>
    <TextUnit id="680" loc="716">τοῖς νέοισι δ' εὐρύπρωκτος καὶ λάλος χὠ Κλεινίου.</TextUnit>
    <TextUnit id="681" loc="717">κἀξελαύνειν χρὴ τὸ λοιπόν, κἂν φύγῃ τις ζημιοῦν,</TextUnit>
    <TextUnit id="682" loc="718">τὸν γέροντα τῷ γέροντι, τὸν νέον δὲ τῷ νέῳ.</TextUnit>
    <TextUnit id="683" loc="719">ὅροι μὲν ἀγορᾶς εἰσιν οἵδε τῆς ἐμῆς.</TextUnit>
    <TextUnit id="684" loc="720">ἐνταῦθ' ἀγοράζειν πᾶσι Πελοποννησίοις</TextUnit>
    <TextUnit id="685" loc="721">ἔξεστι καὶ Μεγαρεῦσι καὶ Βοιωτίοις,</TextUnit>
    <TextUnit id="686" loc="722">ἐφ' ᾧτε πωλεῖν πρὸς ἐμέ, Λαμάχῳ δὲ μή.</TextUnit>
    <TextUnit id="687" loc="723">ἀγορανόμους δὲ τῆς ἀγορᾶς καθίσταμαι</TextUnit>
    <TextUnit id="688" loc="724">τρεῖς τοὺς λαχόντας τούσδ' ἱμάντας ἐκ Λεπρῶν.</TextUnit>
    <TextUnit id="689" loc="725">ἐνταῦθα μήτε συκοφάντης εἰσίτω</TextUnit>
    <TextUnit id="690" loc="726">μήτ' ἄλλος ὅστις Φασιανός ἐστ' ἀνήρ.</TextUnit>
    <TextUnit id="691" loc="727">ἐγὼ δὲ τὴν στήλην καθ' ἣν ἐσπεισάμην</TextUnit>
    <TextUnit id="692" loc="728">μέτειμ', ἵνα στήσω φανερὰν ἐν τἀγορᾷ.</TextUnit>
    <TextUnit id="693" loc="729">ἀγορὰ ν' ̓Αθάναις χαῖρε Μεγαρεῦσιν φίλα.</TextUnit>
    <TextUnit id="694" loc="730">ἐπόθουν τυ ναὶ τὸν φίλιον ᾇπερ ματέρα.</TextUnit>
    <TextUnit id="695" loc="731">ἀλλ' ὦ πόνηρα κώρι' ἀθλίω πατρός,</TextUnit>
    <TextUnit id="696" loc="732">ἄμβατε ποττὰν μᾶδδαν, αἴ χ' εὕρητέ πᾶ.</TextUnit>
    <TextUnit id="697" loc="733">ἀκούετε δή, ποτέχετ' ἐμὶν τὰν γαστέρα:</TextUnit>
    <TextUnit id="698" loc="734">πότερα πεπρᾶσθαι χρῄδδετ' ἢ πεινῆν κακῶς;</TextUnit>
    <TextUnit id="699" loc="735">πεπρᾶσθαι πεπρᾶσθαι.</TextUnit>
    <TextUnit id="700" loc="736">ἐγώνγα καὐτός φαμι. τίς δ' οὕτως ἄνους</TextUnit>
    <TextUnit id="701" loc="737">ὃς ὑμέ κα πρίαιτο φανερὰν ζαμίαν;</TextUnit>
    <TextUnit id="702" loc="738">ἀλλ' ἔστι γάρ μοι Μεγαρικά τις μαχανά,</TextUnit>
    <TextUnit id="703" loc="739">χοίρως γὰρ ὑμὲ σκευάσας φασῶ φέρειν.</TextUnit>
    <TextUnit id="704" loc="740">περίθεσθε τάσδε τὰς ὁπλὰς τῶν χοιρίων.</TextUnit>
    <TextUnit id="705" loc="741">ὅπως δὲ δοξεῖτ' εἶμεν ἐξ ἀγαθᾶς ὑός:</TextUnit>
    <TextUnit id="706" loc="742">ὡς ναὶ τὸν ̔Ερμᾶν, αἴπερ ἱξεῖτ' οἴκαδις</TextUnit>
    <TextUnit id="707" loc="743">ἄπρατα, πειρασεῖσθε τᾶς λιμῶ κακῶς.</TextUnit>
    <TextUnit id="708" loc="744">ἀλλ' ἀμφίθεσθε καὶ ταδὶ τὰ ῥυγχία,</TextUnit>
    <TextUnit id="709" loc="745">κἤπειτεν ἐς τὸυ σάκκον ὧδ' ἐσβαίνετε.</TextUnit>
    <TextUnit id="710" loc="746">ὅπως δὲ γρυλλιξεῖτε καὶ κοί̈ξετε</TextUnit>
    <TextUnit id="711" loc="747">χἠσεῖτε φωνὰν χοιρίων μυστηρικῶν.</TextUnit>
    <TextUnit id="712" loc="748">ἐγὼν δὲ καρυξῶ Δικαιόπολιν ὅπᾳ:</TextUnit>
    <TextUnit id="713" loc="749">Δικαιόπολι, ἦ λῇς πρίασθαι χοιρία;</TextUnit>
    <TextUnit id="714" loc="750">τί; ἀνὴρ Μεγαρικός;   ἀγορασοῦντες ἵκομες.</TextUnit>
    <TextUnit id="715" loc="751">πῶς ἔχετε;   διαπεινᾶμες ἀεὶ ποττὸ πῦρ.</TextUnit>
    <TextUnit id="716" loc="752">ἀλλ' ἡδύ τοι νὴ τὸν Δί', ἢν αὐλὸς παρῇ.</TextUnit>
    <TextUnit id="717" loc="753">τί δ' ἄλλο πράττεθ' οἱ Μεγαρῆς νῦν;   οἷα δή.</TextUnit>
    <TextUnit id="718" loc="754">ὅκα μὲν ἐγὼν τηνῶθεν ἐμπορευόμαν,</TextUnit>
    <TextUnit id="719" loc="755">ἄνδρες πρόβουλοι τοῦτ' ἔπραττον τᾷ πόλει,</TextUnit>
    <TextUnit id="720" loc="756">ὅπως τάχιστα καὶ κάκιστ' ἀπολοίμεθα.</TextUnit>
    <TextUnit id="721" loc="757">αὐτίκ' ἄρ' ἀπαλλάξεσθε πραγμάτων.   σά μάν;</TextUnit>
    <TextUnit id="722" loc="758">τί δ' ἄλλο Μεγαροῖ; πῶς ὁ σῖτος ὤνιος;</TextUnit>
    <TextUnit id="723" loc="759">παρ' ἁμὶ πολυτίματος ᾇπερ τοὶ θεοί.</TextUnit>
    <TextUnit id="724" loc="760">ἅλας οὖν φέρεις;   οὐχ ὑμὲς αὐτῶν ἄρχετε;</TextUnit>
    <TextUnit id="725" loc="761">οὐδὲ σκόροδα;   ποῖα σκόροδ'; ὑμὲς τῶν ἀεί,</TextUnit>
    <TextUnit id="726" loc="762">ὅκκ' ἐσβάλητε, τὼς ἀρωραῖοι μύες</TextUnit>
    <TextUnit id="727" loc="763">πάσσακι τὰς ἄγλιθας ἐξορύσσετε.</TextUnit>
    <TextUnit id="728" loc="764">τί δαὶ φέρεις;   χοίρως ἐγώνγα μυστικάς.</TextUnit>
    <TextUnit id="729" loc="765">καλῶς λέγεις: ἐπίδειξον.   ἀλλὰ μὰν καλαί.</TextUnit>
    <TextUnit id="730" loc="766">ἄντεινον αἰ λῇς: ὡς παχεῖα καὶ καλά.</TextUnit>
    <TextUnit id="731" loc="767">τουτὶ τί ἦν τὸ πρᾶγμα;   χοῖρος ναὶ Δία.</TextUnit>
    <TextUnit id="732" loc="768">τί λέγεις σύ; ποδαπὴ δή 'στι χοῖρος;   Μεγαρικά.</TextUnit>
    <TextUnit id="733" loc="769">ἢ οὐ χοῖρός ἐσθ' ἅδ';   οὐκ ἔμοιγε φαίνεται.</TextUnit>
    <TextUnit id="734" loc="770">οὐ δεινά; θᾶσθε τῶδε τὰς ἀπιστίας:</TextUnit>
    <TextUnit id="735" loc="771">οὔ φατι τάνδε χοῖρον εἶμεν. ἀλλὰ μάν,</TextUnit>
    <TextUnit id="736" loc="772">αἰ λῇς, περίδου μοι περὶ θυμιτιδᾶν ἁλῶν,</TextUnit>
    <TextUnit id="737" loc="773">αἰ μή 'στιν οὗτος χοῖρος ̔Ελλάνων νόμῳ.</TextUnit>
    <TextUnit id="738" loc="774">ἀλλ' ἔστιν ἀνθρώπου γε.   ναὶ τὸν Διοκλέα</TextUnit>
    <TextUnit id="739" loc="775">ἐμά γα. τὺ δέ νιν εἴμεναι τίνος δοκεῖς;</TextUnit>
    <TextUnit id="740" loc="776">ἦ λῇς ἀκοῦσαι φθεγγομένας;   νὴ τοὺς θεοὺς</TextUnit>
    <TextUnit id="741" loc="777">ἔγωγε.   φώνει δὴ τὺ ταχέως χοιρίον.</TextUnit>
    <TextUnit id="742" loc="778">οὐ χρῆσθα; σιγῇς ὦ κάκιστ' ἀπολουμένα;</TextUnit>
    <TextUnit id="743" loc="779">πάλιν τυ ἀποισῶ ναὶ τὸν ̔Ερμᾶν οἴκαδις.</TextUnit>
    <TextUnit id="744" loc="780">κοὶ̈ κοί̈.</TextUnit>
    <TextUnit id="745" loc="781">αὕτα 'στὶ χοῖρος;   νῦν γε χοῖρος φαίνεται.</TextUnit>
    <TextUnit id="746" loc="782">ἀτὰρ ἐκτραφείς γε κύσθος ἔσται.   πέντ' ἑτῶν,</TextUnit>
    <TextUnit id="747" loc="783">σάφ' ἴσθι, ποττὰν ματέρ' εἰκασθήσεται.</TextUnit>
    <TextUnit id="748" loc="784">ἀλλ' οὐδὲ θύσιμός ἐστιν αὑτηγί.   σά μάν;</TextUnit>
    <TextUnit id="749" loc="785">πᾷ δ' οὐχὶ θύσιμός ἐστι;   κέρκον οὐκ ἔχει.</TextUnit>
    <TextUnit id="750" loc="786">νεαρὰ γάρ ἐστιν: ἀλλὰ δελφακουμένα</TextUnit>
    <TextUnit id="751" loc="787">ἑξεῖ μεγάλαν τε καὶ παχεῖαν κἠρυθράν.</TextUnit>
    <TextUnit id="752" loc="788">ἀλλ' αἰ τράφειν λῇς, ἅδε τοι χοῖρος καλά.</TextUnit>
    <TextUnit id="753" loc="789">ὡς ξυγγενὴς ὁ κύσθος αὐτῆς θατέρᾳ.</TextUnit>
    <TextUnit id="754" loc="790">ὁμοματρία γάρ ἐστι κἠκ τωὐτῶ πατρός.</TextUnit>
    <TextUnit id="755" loc="791">αἰ δ' ἂν παχυνθῇ κἀναχνοιανθῇ τριχί,</TextUnit>
    <TextUnit id="756" loc="792">κάλλιστος ἔσται χοῖρος ̓Αφροδίτᾳ θύειν.</TextUnit>
    <TextUnit id="757" loc="793">ἀλλ' οὐχὶ χοῖρος τἀφροδίτῃ θύεται.</TextUnit>
    <TextUnit id="758" loc="794">οὐ χοῖρος ̓Αφροδίτᾳ; μόνᾳ γα δαιμόνων.</TextUnit>
    <TextUnit id="759" loc="795">καὶ γίνεταί γα τᾶνδε τᾶν χοίρων τὸ κρῆς</TextUnit>
    <TextUnit id="760" loc="796">ἅδιστον ἂν τὸν ὀδελὸν ἐμπεπαρμένον.</TextUnit>
    <TextUnit id="761" loc="797">ἤδη δ' ἄνευ τῆς μητρὸς ἐσθίοιεν ἄν;</TextUnit>
    <TextUnit id="762" loc="798">ναὶ τὸν Ποτειδᾶν καί κ' ἄνις γα τῶ πατρός.</TextUnit>
    <TextUnit id="763" loc="799">τί δ' ἐσθίει μάλιστα;    πάνθ' ἅ κα διδῷς.</TextUnit>
    <TextUnit id="764" loc="800">αὐτὸς δ' ἐρώτη.   χοῖρε χοῖρε.   κοὶ̈ κοί̈.</TextUnit>
    <TextUnit id="765" loc="801">τρώγοις ἂν ἐρεβίνθους;   κοὶ̈ κοὶ̈ κοί̈.</TextUnit>
    <TextUnit id="766" loc="802">τί δαί; φιβάλεως ἰσχάδας;   κοὶ̈ κοί̈.</TextUnit>
    <TextUnit id="767" loc="803">τί δαὶ σύ; τρώγοις ἄν;   κοὶ̈ κοὶ̈ κοί̈.</TextUnit>
    <TextUnit id="768" loc="804">ὡς ὀξὺ πρὸς τὰς ἰσχάδας κεκράγατε.</TextUnit>
    <TextUnit id="769" loc="805">ἐνεγκάτω τις ἔνδοθεν τῶν ἰσχάδων</TextUnit>
    <TextUnit id="770" loc="806">τοῖς χοιριδίοισιν. ἆρα τρώξονται; βαβαί,</TextUnit>
    <TextUnit id="771" loc="807">οἷον ῥοθιάζους' ὦ πολυτίμηθ' ̔Ηράκλεις.</TextUnit>
    <TextUnit id="772" loc="808">ποδαπὰ τὰ χοιρί'; ὡς Τραγασαῖα φαίνεται.</TextUnit>
    <TextUnit id="773" loc="809">ἀλλ' οὔτι πάσας κατέτραγον τὰς ἰσχάδας.</TextUnit>
    <TextUnit id="774" loc="810">ἐγὼ γὰρ αὐτᾶν τάνδε μίαν ἀνειλόμαν.</TextUnit>
    <TextUnit id="775" loc="811">νὴ τὸν Δί' ἀστείω γε τὼ βοσκήματε:</TextUnit>
    <TextUnit id="776" loc="812">πόσου πρίωμαί σοι τὰ χοιρίδια; λέγε.</TextUnit>
    <TextUnit id="777" loc="813">τὸ μὲν ἅτερον τούτων σκορόδων τροπαλίδος,</TextUnit>
    <TextUnit id="778" loc="814">τὸ δ' ἅτερον, αἰ λῇς, χοίνικος μόνας ἁλῶν.</TextUnit>
    <TextUnit id="779" loc="815">ὠνήσομαί σοι: περίμεν' αὐτοῦ.   ταῦτα δή.</TextUnit>
    <TextUnit id="780" loc="816">̔Ερμᾶ 'μπολαῖε τὰν γυναῖκα τὰν ἐμὰν</TextUnit>
    <TextUnit id="781" loc="817">οὕτω μ' ἀποδόσθαι τάν τ' ἐμωυτῶ τ' ἐμωυτῶ ματέρα.</TextUnit>
    <TextUnit id="782" loc="818">ὦνθρωπε ποδαπός;   χοιροπώλας Μεγαρικός.</TextUnit>
    <TextUnit id="783" loc="819">τὰ χοιρίδια τοίνυν ἐγὼ φανῶ ταδὶ</TextUnit>
    <TextUnit id="784" loc="820">πολέμια καὶ σέ.   τοῦτ' ἐκεῖν', ἵκει πάλιν</TextUnit>
    <TextUnit id="785" loc="821">ὅθενπερ ἀρχὰ τῶν κακῶν ἁμῖν ἔφυ.</TextUnit>
    <TextUnit id="786" loc="822">κλάων μεγαριεῖς. οὐκ ἀφήσεις τὸν σάκον;</TextUnit>
    <TextUnit id="787" loc="823">Δικαιόπολι Δικαιόπολι φαντάδδομαι.</TextUnit>
    <TextUnit id="788" loc="824">ὑπὸ τοῦ; τίς ὁ φαίνων ς' ἐστίν; ἁγορανόμοι,</TextUnit>
    <TextUnit id="789" loc="825">τοὺς συκοφάντας οὐ θύραζ' ἐξείρξετε;</TextUnit>
    <TextUnit id="790" loc="826">τί δὴ μαθὼν φαίνεις ἄνευ θρυαλλίδος;</TextUnit>
    <TextUnit id="791" loc="827">οὐ γὰρ φανῶ τοὺς πολεμίους;   κλάων γε σύ,</TextUnit>
    <TextUnit id="792" loc="828">εἰ μὴ 'τέρωσε συκοφαντήσεις τρέχων.</TextUnit>
    <TextUnit id="793" loc="829">οἷον τὸ κακὸν ἐν ταῖς ̓Αθάναις τοῦτ' ἔνι.</TextUnit>
    <TextUnit id="794" loc="830">θάρρει Μεγαρίκ': ἀλλ' ἧς τὰ χοιρίδι' ἀπέδου</TextUnit>
    <TextUnit id="795" loc="831">τιμῆς, λαβὲ ταυτὶ τὰ σκόροδα καὶ τοὺς ἅλας,</TextUnit>
    <TextUnit id="796" loc="832">καὶ χαῖρε πόλλ'.   ἀλλ' ἁμὶν οὐκ ἐπιχώριον.</TextUnit>
    <TextUnit id="797" loc="833">πολυπραγμοσύνη νυν ἐς κεφαλὴν τράποιτ' ἐμοί.</TextUnit>
    <TextUnit id="798" loc="834">ὦ χοιρίδια πειρῆσθε κἄνις τῶ πατρὸς</TextUnit>
    <TextUnit id="799" loc="835">παίειν ἐφ' ἁλὶ τὰν μᾶδδαν, αἴκα τις διδῷ.</TextUnit>
    <TextUnit id="800" loc="836">εὐδαιμονεῖ γ' ἅνθρωπος. οὐκ ἤκουσας οἷ προβαίνει</TextUnit>
    <TextUnit id="801" loc="837">τὸ πρᾶγμα τοῦ βουλεύματος; καρπώσεται γὰρ ἁνὴρ</TextUnit>
    <TextUnit id="802" loc="838">ἐν τἀγορᾷ καθήμενος:</TextUnit>
    <TextUnit id="803" loc="839">κἂν εἰσίῃ τις Κτησίας</TextUnit>
    <TextUnit id="804" loc="840">ἢ συκοφάντης ἄλλος, οἰμώζων</TextUnit>
    <TextUnit id="805" loc="841">καθεδεῖται:</TextUnit>
    <TextUnit id="806" loc="842">οὐδ' ἄλλος ἀνθρώπων ὑποψωνῶν σε πημανεῖ τι,</TextUnit>
    <TextUnit id="807" loc="843">οὐδ' ἐξομόρξεται Πρέπις τὴν εὐρυπρωκτίαν σοι,</TextUnit>
    <TextUnit id="808" loc="844">οὐδ' ὠστιεῖ Κλεωνύμῳ:</TextUnit>
    <TextUnit id="809" loc="845">χλαῖναν δ' ἔχων φανὴν δίει</TextUnit>
    <TextUnit id="810" loc="846">κοὐ ξυντυχών ς' ̔Υπέρβολος</TextUnit>
    <TextUnit id="811" loc="847">δικῶν ἀναπλήσει:</TextUnit>
    <TextUnit id="812" loc="848">οὐδ' ἐντυχὼν ἐν τἀγορᾷ πρόσεισί σοι βαδίζων</TextUnit>
    <TextUnit id="813" loc="849">Κρατῖνος ἀεὶ κεκαρμένος μοιχὸν μιᾷ μαχαίρᾳ,</TextUnit>
    <TextUnit id="814" loc="850">ὁ περιπόνηρος ̓Αρτέμων,</TextUnit>
    <TextUnit id="815" loc="851">ὁ ταχὺς ἄγαν τὴν μουσικήν,</TextUnit>
    <TextUnit id="816" loc="852">ὄζων κακὸν τῶν μασχαλῶν</TextUnit>
    <TextUnit id="817" loc="853">πατρὸς Τραγασαίου:</TextUnit>
    <TextUnit id="818" loc="854">οὐδ' αὖθις αὖ σε σκώψεται Παύσων ὁ παμπόνηρος</TextUnit>
    <TextUnit id="819" loc="855">Λυσίστρατός τ' ἐν τἀγορᾷ, Χολαργέων ὄνειδος,</TextUnit>
    <TextUnit id="820" loc="856">ὁ περιαλουργὸς τοῖς κακοῖς,</TextUnit>
    <TextUnit id="821" loc="857">ῥιγῶν τε καὶ πεινῶν ἀεὶ</TextUnit>
    <TextUnit id="822" loc="858">πλεῖν ἢ τριάκονθ' ἡμέρας</TextUnit>
    <TextUnit id="823" loc="859">τοῦ μηνὸς ἑκάστου.</TextUnit>
    <TextUnit id="824" loc="860">ἴττω ̔Ηρακλῆς ἔκαμόν γα τὰν τύλαν κακῶς:</TextUnit>
    <TextUnit id="825" loc="861">κατάθου τὺ τὰν γλάχων' ἀτρέμας ̓Ισμηνία:</TextUnit>
    <TextUnit id="826" loc="862">ὑμὲς δ' ὅσοι Θείβαθεν αὐληταὶ πάρα</TextUnit>
    <TextUnit id="827" loc="863">τοῖς ὀστίνοις φυσῆτε τὸν πρωκτὸν κυνός.</TextUnit>
    <TextUnit id="828" loc="864">παῦ' ἐς κόρακας. οἱ σφῆκες οὐκ ἀπὸ τῶν θυρῶν;</TextUnit>
    <TextUnit id="829" loc="865">πόθεν προσέπτονθ' οἱ κακῶς ἀπολούμενοι</TextUnit>
    <TextUnit id="830" loc="866">ἐπὶ τὴν θύραν μοι Χαιριδῆς βομβαύλιοι;</TextUnit>
    <TextUnit id="831" loc="867">νεὶ τὸν ̓Ιόλαον ἐπεχαρίττα γ' ὦ ξένε:</TextUnit>
    <TextUnit id="832" loc="868">Θείβαθε γὰρ φυσᾶντες ἐξόπισθέ μου</TextUnit>
    <TextUnit id="833" loc="869">τἄνθια τᾶς γλάχωνος ἀπέκιξαν χαμαί.</TextUnit>
    <TextUnit id="834" loc="870">ἀλλ' εἴ τι βούλει, πρίασο τῶν ἐγὼ φέρω</TextUnit>
    <TextUnit id="835" loc="871">τῶν ὀρταλίχων ἢ τῶν τετραπτερυλλίδων.</TextUnit>
    <TextUnit id="836" loc="872">ὦ χαῖρε κολλικοφάγε Βοιωτίδιον.</TextUnit>
    <TextUnit id="837" loc="873">τί φέρεις;   ὅς' ἐστὶν ἀγαθὰ Βοιωτοῖς ἁπλῶς,</TextUnit>
    <TextUnit id="838" loc="874">ὀρίγανον γλαχὼ ψιάθως θρυαλλίδας</TextUnit>
    <TextUnit id="839" loc="875">νάσσας κολοιὼς ἀτταγᾶς φαλαρίδας</TextUnit>
    <TextUnit id="840" loc="876">τροχίλως κολύμβως.   ὡσπερεὶ χειμὼν ἄρα</TextUnit>
    <TextUnit id="841" loc="877">ὀρνιθίας ἐς τὴν ἀγορὰν ἐλήλυθας.</TextUnit>
    <TextUnit id="842" loc="878">καὶ μὰν φέρω χᾶνας λαγὼς ἀλώπεκας</TextUnit>
    <TextUnit id="843" loc="879">σκάλοπας ἐχίνως αἰελούρως πικτίδας</TextUnit>
    <TextUnit id="844" loc="880">ἰκτῖδας ἐνύδρως ἐγχέλεις Κωπαί̈δας.</TextUnit>
    <TextUnit id="845" loc="881">ὦ τερπνότατον σὺ τέμαχος ἀνθρώποις φέρων,</TextUnit>
    <TextUnit id="846" loc="882">δός μοι προσειπεῖν, εἰ φέρεις, τὰς ἐγχέλεις.</TextUnit>
    <TextUnit id="847" loc="883">πρέσβειρα πεντήκοντα Κωπᾴδων κορᾶν,</TextUnit>
    <TextUnit id="848" loc="884">ἔκβαθι τῶδε κἠπιχάριτται τῷ ξένῳ.</TextUnit>
    <TextUnit id="849" loc="885">ὦ φιλτάτη σὺ καὶ πάλαι ποθουμένη,</TextUnit>
    <TextUnit id="850" loc="886">ἦλθες ποθεινὴ μὲν τρυγῳδικοῖς χοροῖς,</TextUnit>
    <TextUnit id="851" loc="887">φίλη δὲ Μορύχῳ. δμῶες ἐξενέγκατε</TextUnit>
    <TextUnit id="852" loc="888">τὴν ἐσχάραν μοι δεῦρο καὶ τὴν ῥιπίδα.</TextUnit>
    <TextUnit id="853" loc="889">σκέψασθε παῖδες τὴν ἀρίστην ἔγχελυν,</TextUnit>
    <TextUnit id="854" loc="890">ἥκουσαν ἕκτῳ μόλις ἔτει ποθουμένην:</TextUnit>
    <TextUnit id="855" loc="891">προσείπατ' αὐτὴν ὦ τέκν': ἄνθρακας δ' ἐγὼ</TextUnit>
    <TextUnit id="856" loc="892">ὑμῖν παρέξω τῆσδε τῆς ξένης χάριν.</TextUnit>
    <TextUnit id="857" loc="893">ἀλλ' ἔσφερ' αὐτήν: μηδὲ γὰρ θανών ποτε</TextUnit>
    <TextUnit id="858" loc="894">σοῦ χωρὶς εἴην ἐντετευτλανωμένης.</TextUnit>
    <TextUnit id="859" loc="895">ἐμοὶ δὲ τιμὰ τᾶσδε πᾷ γενήσεται;</TextUnit>
    <TextUnit id="860" loc="896">ἀγορᾶς τέλος ταύτην γέ που δώσεις ἐμοί:</TextUnit>
    <TextUnit id="861" loc="897">ἀλλ' εἴ τι πωλεῖς τῶνδε τῶν ἄλλων λέγε.</TextUnit>
    <TextUnit id="862" loc="898">ἰώγα ταῦτα πάντα.   φέρε πόσου λέγεις;</TextUnit>
    <TextUnit id="863" loc="899">ἢ φορτί' ἕτερ' ἐνθένδ' ἐκεῖς' ἄξεις ἰών;</TextUnit>
    <TextUnit id="864" loc="900">ὅ τι γ' ἔστ' ̓Αθάναις, ἐν Βοιωτοῖσιν δὲ μή.</TextUnit>
    <TextUnit id="865" loc="901">ἀφύας ἄρ' ἄξεις πριάμενος Φαληρικὰς</TextUnit>
    <TextUnit id="866" loc="902">ἢ κέραμον.   ἀφύας ἢ κέραμον; ἀλλ' ἔντ' ἐκεῖ:</TextUnit>
    <TextUnit id="867" loc="903">ἀλλ' ὅ τι παρ' ἁμῖν μή 'στι, τᾷδε δ' αὖ πολύ.</TextUnit>
    <TextUnit id="868" loc="904">ἐγᾦδα τοίνυν: συκοφάντην ἔξαγε,</TextUnit>
    <TextUnit id="869" loc="905">ὥσπερ κέραμον ἐνδησάμενος.   νεὶ τὼ θιὼ</TextUnit>
    <TextUnit id="870" loc="906">λάβοιμι μέντἂν κέρδος ἀγαγὼν καὶ πολύ,</TextUnit>
    <TextUnit id="871" loc="907">ᾇπερ πίθακον ἀλιτρίας πολλᾶς πλέων.</TextUnit>
    <TextUnit id="872" loc="908">καὶ μὴν ὁδὶ Νίκαρχος ἔρχεται φανῶν.</TextUnit>
    <TextUnit id="873" loc="909">μικκός γα μᾶκος οὗτος.   ἀλλ' ἅπαν κακόν.</TextUnit>
    <TextUnit id="874" loc="910">ταυτὶ τίνος τὰ φορτί' ἐστί;   τῶδ' ἐμὰ</TextUnit>
    <TextUnit id="875" loc="911">Θείβαθεν, ἴττω Δεύς.   ἐγὼ τοίνυν ὁδὶ</TextUnit>
    <TextUnit id="876" loc="912">φαίνω πολέμια ταῦτα.   τί δὲ κακὸν παθὼν</TextUnit>
    <TextUnit id="877" loc="913">ὀρναπετίοισι πόλεμον ἤρα καί μάχαν;</TextUnit>
    <TextUnit id="878" loc="914">καὶ σέ γε φανῶ πρὸς τοῖσδε.   τί ἀδικείμενος;</TextUnit>
    <TextUnit id="879" loc="915">ἐγὼ φράσω σοι τῶν περιεστώτων χάριν:</TextUnit>
    <TextUnit id="880" loc="916">ἐκ τῶν πολεμίων γ' εἰσάγεις θρυαλλίδας.</TextUnit>
    <TextUnit id="881" loc="917">ἔπειτα φαίνεις δῆτα διὰ θρυαλλίδα;</TextUnit>
    <TextUnit id="882" loc="918">αὕτη γὰρ ἐμπρήσειεν ἂν τὸ νεώριον.</TextUnit>
    <TextUnit id="883" loc="919">νεώριον θρυαλλίς;   οἶμαι:   τίνι τρόπῳ;</TextUnit>
    <TextUnit id="884" loc="920">ἐνθεὶς ἂν ἐς τίφην ἀνὴρ Βοιώτιος</TextUnit>
    <TextUnit id="885" loc="921">ἅψας ἄν ἐσπέμψειεν ἐς τὸ νεώριον</TextUnit>
    <TextUnit id="886" loc="922">δι' ὑδρορρόας, βορέαν ἐπιτηρήσας μέγαν.</TextUnit>
    <TextUnit id="887" loc="923">κεἴπερ λάβοιτο τῶν νεῶν τὸ πῦρ ἅπαξ,</TextUnit>
    <TextUnit id="888" loc="924">σελαγοῖντ' ἂν εὐθύς.   ὦ κάκιστ' ἀπολούμενε,</TextUnit>
    <TextUnit id="889" loc="925">σελαγοῖντ' ἂν ὑπὸ τίφης τε καὶ θρυαλλίδος;</TextUnit>
    <TextUnit id="890" loc="926">μαρτύρομαι.   ξυλλάμβαν' αὐτοῦ τὸ στόμα:</TextUnit>
    <TextUnit id="891" loc="927">δός μοι φορυτόν, ἵν' αὐτὸν ἐνδήσας φέρω</TextUnit>
    <TextUnit id="892" loc="928">ὥσπερ κέραμον ἵνα μὴ καταγῇ φερόμενος.</TextUnit>
    <TextUnit id="893" loc="929">ἔνδησον ὦ βέλτιστε τῷ</TextUnit>
    <TextUnit id="894" loc="930">ξένῳ καλῶς τὴν ἐμπολὴν</TextUnit>
    <TextUnit id="895" loc="931">οὕτως ὅπως</TextUnit>
    <TextUnit id="896" loc="932">ἂν μὴ θέρων κατάξῃ.</TextUnit>
    <TextUnit id="897" loc="933">ἐμοὶ μελήσει ταῦτ', ἐπεί</TextUnit>
    <TextUnit id="898" loc="934">τοι καὶ ψοφεῖ λάλον τι καὶ</TextUnit>
    <TextUnit id="899" loc="935">πυρορραγὲς</TextUnit>
    <TextUnit id="900" loc="936">κἄλλως θεοῖσιν ἐχθρόν.</TextUnit>
    <TextUnit id="901" loc="935">τί χρήσεταί ποτ' αὐτῷ;</TextUnit>
    <TextUnit id="902" loc="936">πάγχρηστον ἄγγος ἔσται,</TextUnit>
    <TextUnit id="903" loc="937">κρατὴρ κακῶν, τριπτὴρ δικῶν,</TextUnit>
    <TextUnit id="904" loc="938">φαίνειν ὑπευθύνους λυχνοῦχος</TextUnit>
    <TextUnit id="905" loc="939">καὶ κύλιξ—</TextUnit>
    <TextUnit id="906" loc="939b">καὶ πράγματ' ἐγκυκᾶσθαι.</TextUnit>
    <TextUnit id="907" loc="940">πῶς δ' ἂν πεποιθοίη τις ἀγγείῳ</TextUnit>
    <TextUnit id="908" loc="941">τοιούτῳ χρώμενος</TextUnit>
    <TextUnit id="909" loc="942">κατ' οἰκίαν</TextUnit>
    <TextUnit id="910" loc="943">τοσόνδ' ἀεὶ ψοφοῦντι;</TextUnit>
    <TextUnit id="911" loc="944">ἰσχυρόν ἐστιν ὦγάθ', ὥστ'</TextUnit>
    <TextUnit id="912" loc="945">οὐκ ἂν καταγείη ποτ', εἴπερ</TextUnit>
    <TextUnit id="913" loc="946">ἐκ ποδῶν</TextUnit>
    <TextUnit id="914" loc="945">κατωκάρα κρέμαιτο.</TextUnit>
    <TextUnit id="915" loc="946">ἤδη καλῶς ἔχει σοι.</TextUnit>
    <TextUnit id="916" loc="947">μέλλω γά τοι θερίδδειν.</TextUnit>
    <TextUnit id="917" loc="948">ἀλλ' ὦ ξένων βέλτιστε συνθέριζε</TextUnit>
    <TextUnit id="918" loc="949">καὶ τοῦτον λαβὼν</TextUnit>
    <TextUnit id="919" loc="950">πρόσβαλλ' ὅποι βούλει φέρων</TextUnit>
    <TextUnit id="920" loc="951">πρὸς πάντα συκοφάντην.</TextUnit>
    <TextUnit id="921" loc="952">μόλις γ' ἐνέδησα τὸν κακῶς ἀπολούμενον.</TextUnit>
    <TextUnit id="922" loc="953">αἴρου λαβὼν τὸν κέραμον ὦ Βοιώτιε.</TextUnit>
    <TextUnit id="923" loc="954">ὑπόκυπτε τὰν τύλαν ἰὼν ̓Ισμήνιχε.</TextUnit>
    <TextUnit id="924" loc="955">χὤπως κατοίσεις αὐτὸν εὐλαβούμενος.</TextUnit>
    <TextUnit id="925" loc="956">πάντως μὲν οἴσεις οὐδὲν ὑγιές, ἀλλ' ὅμως:</TextUnit>
    <TextUnit id="926" loc="957">κἂν τοῦτο κερδήνῃς ἄγων τὸ φορτίον,</TextUnit>
    <TextUnit id="927" loc="958">εὐδαιμονήσεις συκοφαντῶν γ' οὕνεκα.</TextUnit>
    <TextUnit id="928" loc="959">Δικαιόπολι.   τίς ἔστι; τί με βωστρεῖς;</TextUnit>
    <TextUnit id="929" loc="960">ὅ τι;</TextUnit>
    <TextUnit id="930" loc="960">ἐκέλευε Λάμαχός σε ταυτησὶ δραχμῆς</TextUnit>
    <TextUnit id="931" loc="961">ἐς τοὺς Χοᾶς αὑτῷ μεταδοῦναι τῶν κιχλῶν,</TextUnit>
    <TextUnit id="932" loc="962">τριῶν δραχμῶν δ' ἐκέλευε Κωπᾷδ' ἔγχελυν.</TextUnit>
    <TextUnit id="933" loc="963">ὁ ποῖος οὗτος Λάμαχος τὴν ἔγχελυν;</TextUnit>
    <TextUnit id="934" loc="964">ὁ δεινός, ὁ ταλαύρινος, ὃς τὴν Γοργόνα</TextUnit>
    <TextUnit id="935" loc="965">πάλλει κραδαίνων τρισὶ κατάσκιος λόφοις.</TextUnit>
    <TextUnit id="936" loc="966">οὐκ ἂν μὰ Δί' εἰ δοίη γέ μοι τὴν ἀσπίδα:</TextUnit>
    <TextUnit id="937" loc="967">ἀλλ' ἐπὶ ταρίχει τοὺς λόφους κραδαινέτω:</TextUnit>
    <TextUnit id="938" loc="968">ἢν δ' ἀπολιγαίνῃ, τοὺς ἀγορανόμους καλῶ.</TextUnit>
    <TextUnit id="939" loc="969">ἐγὼ δ' ἐμαυτῷ τόδε λαβὼν τὸ φορτίον</TextUnit>
    <TextUnit id="940" loc="970">εἴσειμ' ὑπαὶ πτερύγων κιχλᾶν καὶ κοψίχων.</TextUnit>
    <TextUnit id="941" loc="971">εἶδες ὦ εἶδες ὦ πᾶσα πόλι τὸν φρόνιμον ἄνδρα τὸν ὑπέρσοφον,</TextUnit>
    <TextUnit id="942" loc="972">οἷ' ἔχει σπεισάμενος ἐμπορικὰ χρήματα διεμπολᾶν,</TextUnit>
    <TextUnit id="943" loc="975">ὧν τὰ μὲν ἐν οἰκίᾳ χρήσιμα, τὰ δ' αὖ πρέπει χλιαρὰ κατεσθίειν.</TextUnit>
    <TextUnit id="944" loc="976">αὐτόματα πάντ' ἀγαθὰ τῷδέ γε πορίζεται.</TextUnit>
    <TextUnit id="945" loc="977">οὐδέποτ' ἐγὼ Πόλεμον οἴκαδ' ὑποδέξομαι,</TextUnit>
    <TextUnit id="946" loc="980">οὐδὲ παρ' ἐμοί ποτε τὸν ̔Αρμόδιον ᾄσεται</TextUnit>
    <TextUnit id="947" loc="981">ξυγκατακλινείς, ὅτι παροινικὸς ἀνὴρ ἔφυ,</TextUnit>
    <TextUnit id="948" loc="982">ὅστις ἐπὶ πάντ' ἀγάθ' ἔχοντας ἐπικωμάσας</TextUnit>
    <TextUnit id="949" loc="983">ἠργάσατο πάντα κακά, κἀνέτρεπε κἀξέχει</TextUnit>
    <TextUnit id="950" loc="984">κἀμάχετο καὶ προσέτι πολλὰ προκαλουμένου</TextUnit>
    <TextUnit id="951" loc="985">“πῖνε κατάκεισο λαβὲ τήνδε φιλοτησίαν”</TextUnit>
    <TextUnit id="952" loc="985">τὰς χάρακας ἧπτε πολὺ μᾶλλον ἐν τῷ πυρί,</TextUnit>
    <TextUnit id="953" loc="986">ἐξέχει θ' ἡμῶν βίᾳ τὸν οἶνον ἐκ τῶν ἀμπέλων.</TextUnit>
    <TextUnit id="954" loc="987">οὑτοσὶ δ' ἐπτέρωταί τ' ἐπὶ τὸ δεῖπνον ἅμα καὶ μεγάλα δὴ φρονεῖ,</TextUnit>
    <TextUnit id="955" loc="988">τοῦ βίου δ' ἐξέβαλε δεῖγμα τάδε τὰ πτερὰ πρὸ τῶν θυρῶν.</TextUnit>
    <TextUnit id="956" loc="989">ὦ Κύπριδι τῇ καλῇ καὶ Χάρισι ταῖς φίλαις ξύντροφε Διαλλαγή,</TextUnit>
    <TextUnit id="957" loc="990">ὡς καλὸν ἔχουσα τὸ πρόσωπον ἄρ' ἐλάνθανες.</TextUnit>
    <TextUnit id="958" loc="991">πῶς ἂν ἐμὲ καὶ σέ τις ̓́Ερως ξυναγάγοι λαβών,</TextUnit>
    <TextUnit id="959" loc="992">ὥσπερ ὁ γεγραμμένος ἔχων στέφανον ἀνθέμων.</TextUnit>
    <TextUnit id="960" loc="993">ἢ πάνυ γερόντιον ἴσως νενόμικάς με σύ;</TextUnit>
    <TextUnit id="961" loc="994">ἀλλά σε λαβὼν τρία δοκῶ γ' ἂν ἔτι προσβαλεῖν:</TextUnit>
    <TextUnit id="962" loc="995">πρῶτα μὲν ἂν ἀμπελίδος ὄρχον ἐλάσαι μακρόν,</TextUnit>
    <TextUnit id="963" loc="996">εἶτα παρὰ τόνδε νέα μοσχίδια συκίδων,</TextUnit>
    <TextUnit id="964" loc="997">καὶ τὸ τρίτον ἡμερίδος ὄρχον, ὁ γέρων ὁδί,</TextUnit>
    <TextUnit id="965" loc="998">καὶ περὶ τὸ χωρίον ἐλᾷδας ἅπαν ἐν κύκλῳ,</TextUnit>
    <TextUnit id="966" loc="999">ὥστ' ἀλείφεσθαί ς' ἀπ' αὐτῶν κἀμὲ ταῖς νουμηνίαις.</TextUnit>
    <TextUnit id="967" loc="1000">ἀκούετε λεῴ: κατὰ τὰ πάτρια τοὺς Χοᾶς</TextUnit>
    <TextUnit id="968" loc="1001">πίνειν ὑπὸ τῆς σάλπιγγος: ὃς δ' ἂν ἐκπίῃ</TextUnit>
    <TextUnit id="969" loc="1002">πρώτιστος, ἀσκὸν Κτησιφῶντος λήψεται.</TextUnit>
    <TextUnit id="970" loc="1003">ὦ παῖδες ὦ γυναῖκες οὐκ ἠκούσατε;</TextUnit>
    <TextUnit id="971" loc="1004">τί δρᾶτε; τοῦ κήρυκος οὐκ ἀκούετε;</TextUnit>
    <TextUnit id="972" loc="1005">ἀναβράττετ' ἐξοπτᾶτε τρέπετ' ἀφέλκετε</TextUnit>
    <TextUnit id="973" loc="1006">τὰ λαγῷα ταχέως, τοὺς στεφάνους ἀνείρετε.</TextUnit>
    <TextUnit id="974" loc="1007">φέρε τοὺς ὀβελίσκους, ἵν' ἀναπείρω τὰς κίχλας.</TextUnit>
    <TextUnit id="975" loc="1008">ζηλῶ σε τῆς εὐβουλίας,</TextUnit>
    <TextUnit id="976" loc="1009">μᾶλλον δὲ τῆς εὐωχίας</TextUnit>
    <TextUnit id="977" loc="1010">ἄνθρωπε τῆς παρούσης.</TextUnit>
    <TextUnit id="978" loc="1011">τί δῆτ' ἐπειδὰν τὰς κίχλας ὀπτωμένας ἴδητε;</TextUnit>
    <TextUnit id="979" loc="1012">οἶμαί σε καὶ τοῦτ' εὖ λέγειν.  τὸ πῦρ ὑποσκάλευε.</TextUnit>
    <TextUnit id="980" loc="1015">ἤκουσας ὡς μαγειρικῶς</TextUnit>
    <TextUnit id="981" loc="1016">κομψῶς τε καὶ δειπνητικῶς</TextUnit>
    <TextUnit id="982" loc="1017">αὑτῷ διακονεῖται;    οἴμοι τάλας.   ὦ ̔Ηράκλεις τίς οὑτοσί;</TextUnit>
    <TextUnit id="983" loc="1018">ἀνὴρ κακοδαίμων.   κατὰ σεαυτόν νυν τρέπου.</TextUnit>
    <TextUnit id="984" loc="1020">ὦ φίλτατε, σπονδαὶ γάρ εἰσι σοὶ μόνῳ,</TextUnit>
    <TextUnit id="985" loc="1021">μέτρησον εἰρήνης τί μοι, κἂν πέντ' ἔτη.</TextUnit>
    <TextUnit id="986" loc="1022">τί δ' ἔπαθες;   ἐπετρίβην ἀπολέσας τὼ βόε.</TextUnit>
    <TextUnit id="987" loc="1023">πόθεν;   ἀπὸ Φυλῆς ἔλαβον οἱ Βοιώτιοι.</TextUnit>
    <TextUnit id="988" loc="1024">ὦ τρισκακόδαιμον εἶτα λευκὸν ἀμπέχει;</TextUnit>
    <TextUnit id="989" loc="1025">καὶ ταῦτα μέντοι νὴ Δί' ὥπερ μ' ἐτρεφέτην</TextUnit>
    <TextUnit id="990" loc="1026">ἐν πᾶσι βολίτοις.   εἶτα νυνὶ τοῦ δέει;</TextUnit>
    <TextUnit id="991" loc="1027">ἀπόλωλα τὠφθαλμὼ δακρύων τὼ βόε.</TextUnit>
    <TextUnit id="992" loc="1028">ἀλλ' εἴ τι κήδει Δερκέτου Φυλασίου,</TextUnit>
    <TextUnit id="993" loc="1029">ὑπάλειψον εἰρήνῃ με τὠφθαλμὼ ταχύ.</TextUnit>
    <TextUnit id="994" loc="1030">ἀλλ' ὦ πόνηρ' οὐ δημοσιεύων τυγχάνω.</TextUnit>
    <TextUnit id="995" loc="1031">ἴθ' ἀντιβολῶ ς', ἤν πως κομίσωμαι τὼ βόε.</TextUnit>
    <TextUnit id="996" loc="1032">οὐκ ἔστιν, ἀλλὰ κλᾶε πρὸς τοὺς Πιττάλου.</TextUnit>
    <TextUnit id="997" loc="1033">σὺ δ' ἀλλά μοι σταλαγμὸν εἰρήνης ἕνα</TextUnit>
    <TextUnit id="998" loc="1034">ἐς τὸν καλαμίσκον ἐνστάλαξον τουτονί.</TextUnit>
    <TextUnit id="999" loc="1035">οὐδ' ἂν στριβιλικίγξ: ἀλλ' ἀπιὼν οἴμωζέ ποι.</TextUnit>
    <TextUnit id="1000" loc="1036">οἴμοι κακοδαίμων τοῖν γεωργοῖν βοιδίοιν.</TextUnit>
    <TextUnit id="1001" loc="1037">ἁνὴρ ἀνηύρηκέν τι ταῖς</TextUnit>
    <TextUnit id="1002" loc="1038">σπονδαῖσιν ἡδύ, κοὐκ ἔοικεν</TextUnit>
    <TextUnit id="1003" loc="1039">οὐδενὶ μεταδώσειν.</TextUnit>
    <TextUnit id="1004" loc="1040">κατάχει σὺ τῆς χορδῆς τὸ μέλι, τὰς σηπίας στάθευε.</TextUnit>
    <TextUnit id="1005" loc="1041">ἤκουσας ὀρθιασμάτων;  ὀπτᾶτε τἀγχέλεια.</TextUnit>
    <TextUnit id="1006" loc="1042">ἀποκτενεῖς λιμῷ 'μὲ καὶ</TextUnit>
    <TextUnit id="1007" loc="1045">τοὺς γείτονας κνίσῃ τε καὶ</TextUnit>
    <TextUnit id="1008" loc="1046">φωνῇ τοιαῦτα λάσκων.</TextUnit>
    <TextUnit id="1009" loc="1047">ὀπτᾶτε ταυτὶ καὶ καλῶς ξανθίζετε.</TextUnit>
    <TextUnit id="1010" loc="1048">Δικαιόπολι.   τίς οὑτοσί; τίς οὑτοσί;</TextUnit>
    <TextUnit id="1011" loc="1049">ἔπεμψέ τίς σοι νυμφίος ταυτὶ κρέα</TextUnit>
    <TextUnit id="1012" loc="1050">ἐκ τῶν γάμων.   καλῶς γε ποιῶν ὅστις ἦν.</TextUnit>
    <TextUnit id="1013" loc="1051">ἐκέλευε δ' ἐγχέαι σε τῶν κρεῶν χάριν,</TextUnit>
    <TextUnit id="1014" loc="1052">ἵνα μὴ στρατεύοιτ' ἀλλὰ βινοίη μένων,</TextUnit>
    <TextUnit id="1015" loc="1053">ἐς τὸν ἀλάβαστον κύαθον εἰρήνης ἕνα.</TextUnit>
    <TextUnit id="1016" loc="1054">ἀπόφερ' ἀπόφερε τὰ κρέα καὶ μή μοι δίδου,</TextUnit>
    <TextUnit id="1017" loc="1055">ὡς οὐκ ἂν ἐγχέαιμι μυρίων δραχμῶν.</TextUnit>
    <TextUnit id="1018" loc="1056">ἀλλ' αὑτηὶ τίς ἔστιν;   ἡ νυμφεύτρια</TextUnit>
    <TextUnit id="1019" loc="1057">δεῖται παρὰ τῆς νύμφης τι σοὶ λέξαι μόνῳ.</TextUnit>
    <TextUnit id="1020" loc="1058">φέρε δὴ τί σὺ λέγεις; ὡς γέλοιον ὦ θεοὶ</TextUnit>
    <TextUnit id="1021" loc="1059">τὸ δέημα τῆς νύμφης ὃ δεῖταί μου σφόδρα,</TextUnit>
    <TextUnit id="1022" loc="1060">ὅπως ἂν οἰκουρῇ τὸ πέος τοῦ νυμφίου.</TextUnit>
    <TextUnit id="1023" loc="1061">φέρε δεῦρο τὰς σπονδάς, ἵν' αὐτῇ δῶ μόνῃ,</TextUnit>
    <TextUnit id="1024" loc="1062">ὁτιὴ γυνή 'στι τοῦ πολέμου τ' οὐκ αἰτία.</TextUnit>
    <TextUnit id="1025" loc="1063">ὕπεχ' ὧδε δεῦρο τοὐξάλειπτρον ὦ γύναι.</TextUnit>
    <TextUnit id="1026" loc="1064">οἶσθ' ὡς ποιεῖτε; τοῦτο τῇ νύμφῃ φράσον,</TextUnit>
    <TextUnit id="1027" loc="1065">ὅταν στρατιώτας καταλέγωσι, τουτῳὶ</TextUnit>
    <TextUnit id="1028" loc="1066">νύκτωρ ἀλειφέτω τὸ πέος τοῦ νυμφίου.</TextUnit>
    <TextUnit id="1029" loc="1067">ἀπόφερε τὰς σπονδάς. φέρε τὴν οἰνήρυσιν,</TextUnit>
    <TextUnit id="1030" loc="1068">ἵν' οἶνον ἐγχέω λαβὼν ἐς τοὺς Χοᾶς.</TextUnit>
    <TextUnit id="1031" loc="1069">καὶ μὴν ὁδί τις τὰς ὀφρῦς ἀνεσπακὼς:</TextUnit>
    <TextUnit id="1032" loc="1070">ὥσπερ τι δεινὸν ἀγγελῶν ἐπείγεται.</TextUnit>
    <TextUnit id="1033" loc="1071">ἰὼ πόνοι τε καὶ μάχαι καὶ Λάμαχοι.</TextUnit>
    <TextUnit id="1034" loc="1072">τίς ἀμφὶ χαλκοφάλαρα δώματα κτυπεῖ;</TextUnit>
    <TextUnit id="1035" loc="1073">ἰέναι ς' ἐκέλευον οἱ στρατηγοὶ τήμερον</TextUnit>
    <TextUnit id="1036" loc="1074">ταχέως λαβόντα τοὺς λόχους καὶ τοὺς λόφους:</TextUnit>
    <TextUnit id="1037" loc="1075">κἄπειτα τηρεῖν νειφόμενον τὰς ἐσβολάς.</TextUnit>
    <TextUnit id="1038" loc="1076">ὑπὸ τοὺς Χοᾶς γὰρ καὶ Χύτρους αὐτοῖσί τις</TextUnit>
    <TextUnit id="1039" loc="1077">ἤγγειλε λῃστὰς ἐμβαλεῖν Βοιωτίους.</TextUnit>
    <TextUnit id="1040" loc="1078">ἰὼ στρατηγοὶ πλείονες ἢ βελτίονες.</TextUnit>
    <TextUnit id="1041" loc="1079">οὐ δεινὰ μὴ 'ξεῖναί με μηδ' ἑορτάσαι;</TextUnit>
    <TextUnit id="1042" loc="1080">ἰὼ στράτευμα πολεμολαμαχαϊκόν.</TextUnit>
    <TextUnit id="1043" loc="1081">οἴμοι κακοδαίμων καταγελᾷς ἤδη σύ μου.</TextUnit>
    <TextUnit id="1044" loc="1082">βούλει μάχεσθαι Γηρυόνῃ τετραπτίλῳ;</TextUnit>
    <TextUnit id="1045" loc="1083">αἰαῖ</TextUnit>
    <TextUnit id="1046" loc="1084">οἵαν ὁ κῆρυξ ἀγγελίαν ἤγγειλέ μοι.</TextUnit>
    <TextUnit id="1047" loc="1085">αἰαῖ τίνα δ' αὖ μοι προστρέχει τις ἀγγελῶν;</TextUnit>
    <TextUnit id="1048" loc="1085">Δικαιόπολι.   τί ἔστιν;  ἐπὶ δεῖπνον ταχὺ</TextUnit>
    <TextUnit id="1049" loc="1086">βάδιζε τὴν κίστην λαβὼν καὶ τὸν χοᾶ.</TextUnit>
    <TextUnit id="1050" loc="1087">ὁ τοῦ Διονύσου γάρ ς' ἱερεὺς μεταπέμπεται.</TextUnit>
    <TextUnit id="1051" loc="1088">ἀλλ' ἐγκόνει: δειπνεῖν κατακωλύεις πάλαι.</TextUnit>
    <TextUnit id="1052" loc="1089">τὰ δ' ἄλλα πάντ' ἐστὶν παρεσκευασμένα,</TextUnit>
    <TextUnit id="1053" loc="1090">κλῖναι τράπεζαι προσκεφάλαια στρώματα</TextUnit>
    <TextUnit id="1054" loc="1091">στέφανοι μύρον τραγήμαθ', αἱ πόρναι πάρα,</TextUnit>
    <TextUnit id="1055" loc="1092">ἄμυλοι πλακοῦντες σησαμοῦντες ἴτρια,</TextUnit>
    <TextUnit id="1056" loc="1093">ὀρχηστρίδες, τὰ φίλταθ' ̔Αρμοδίου, καλαί.</TextUnit>
    <TextUnit id="1057" loc="1094">ἀλλ' ὡς τάχιστα σπεῦδε.   κακοδαίμων ἐγώ.</TextUnit>
    <TextUnit id="1058" loc="1095">καὶ γὰρ σὺ μεγάλην ἐπεγράφου τὴν Γοργόνα.</TextUnit>
    <TextUnit id="1059" loc="1096">σύγκλῃε, καὶ δεῖπνόν τις ἐνσκευαζέτω.</TextUnit>
    <TextUnit id="1060" loc="1097">παῖ παῖ φέρ' ἔξω δεῦρο τὸν γυλιὸν ἐμοί.</TextUnit>
    <TextUnit id="1061" loc="1098">παῖ παῖ φέρ' ἔξω δεῦρο τὴν κίστην ἐμοί.</TextUnit>
    <TextUnit id="1062" loc="1099">ἅλας θυμίτας οἶσε παῖ καὶ κρόμμυα.</TextUnit>
    <TextUnit id="1063" loc="1100">ἐμοὶ δὲ τεμάχη: κρομμύοις γὰρ ἄχθομαι.</TextUnit>
    <TextUnit id="1064" loc="1101">θρῖον ταρίχους οἶσε δεῦρο παῖ σαπροῦ.</TextUnit>
    <TextUnit id="1065" loc="1102">κἀμοὶ σὺ δημοῦ θρῖον: ὀπρήσω δ' ἐκεῖ.</TextUnit>
    <TextUnit id="1066" loc="1103">ἔνεγκε δεῦρο τὼ πτερὼ τὼ κ' τοῦ κράνους.</TextUnit>
    <TextUnit id="1067" loc="1104">ἐμοὶ δὲ τὰς φάττας γε φέρε καὶ τὰς κίχλας.</TextUnit>
    <TextUnit id="1068" loc="1105">καλόν γε καὶ λευκὸν τὸ τῆς στρούθου πτερόν.</TextUnit>
    <TextUnit id="1069" loc="1106">καλόν γε καὶ ξανθὸν τὸ τῆς φάττης κρέας.</TextUnit>
    <TextUnit id="1070" loc="1107">ὦνθρωπε παῦσαι καταγελῶν μου τῶν ὅπλων.</TextUnit>
    <TextUnit id="1071" loc="1108">ὦνθρωπε βούλει μὴ βλέπειν ἐς τὰς κίχλας;</TextUnit>
    <TextUnit id="1072" loc="1109">τὸ λοφεῖον ἐξένεγκε τῶν τριῶν λόφων.</TextUnit>
    <TextUnit id="1073" loc="1110">κἀμοὶ λεκάνιον τῶν λαγῴων δὸς κρεῶν.</TextUnit>
    <TextUnit id="1074" loc="1111">ἀλλ' ἢ τριχόβρωτες τοὺς λόφους που κατέφαγον.</TextUnit>
    <TextUnit id="1075" loc="1112">ἀλλ' ἤ πρὸ δείπνου τὴν μίμαρκυν κατέδομαι.</TextUnit>
    <TextUnit id="1076" loc="1113">ὦνθρωπε βούλει μὴ προσαγορεύειν ἐμέ;</TextUnit>
    <TextUnit id="1077" loc="1114">οὐκ ἀλλ' ἐγὼ χὠ παῖς ἐρίζομεν πάλαι.</TextUnit>
    <TextUnit id="1078" loc="1115">βούλει περιδόσθαι κἀπιτρέψαι Λαμάχῳ,</TextUnit>
    <TextUnit id="1079" loc="1116">πότερον ἀκρίδες ἥδιόν ἐστιν ἤ κίχλαι;</TextUnit>
    <TextUnit id="1080" loc="1117">οἴμ' ὡς ὑβρίζεις.   τὰς ἀκρίδας κρίνει πολύ.</TextUnit>
    <TextUnit id="1081" loc="1118">παῖ παῖ καθελών μοι τὸ δόρυ δεῦρ' ἔξω φέρε.</TextUnit>
    <TextUnit id="1082" loc="1119">παῖ παῖ σὺ δ' ἀφελὼν δεῦρο τὴν χορδὴν φέρε.</TextUnit>
    <TextUnit id="1083" loc="1120">φέρε τοῦ δόρατος ἀφελκύσωμαι τοὔλυτρον.</TextUnit>
    <TextUnit id="1084" loc="1121">ἔχ', ἀντέχου παῖ.   καὶ σὺ παῖ τοῦδ' ἀντέχου.</TextUnit>
    <TextUnit id="1085" loc="1122">τοὺς κιλλίβαντας οἶσε παῖ τῆς ἀσπίδος.</TextUnit>
    <TextUnit id="1086" loc="1123">καὶ τῆς ἐμῆς τοὺς κριβανίτας ἔκφερε.</TextUnit>
    <TextUnit id="1087" loc="1124">φέρε δεῦρο γοργόνωτον ἀσπίδος κύκλον.</TextUnit>
    <TextUnit id="1088" loc="1125">κἀμοὶ πλακοῦντος τυρόνωτον δὸς κύκλον.</TextUnit>
    <TextUnit id="1089" loc="1126">ταῦτ' οὐ κατάγελώς ἐστιν ἀνθρώποις πλατύς;</TextUnit>
    <TextUnit id="1090" loc="1127">ταῦτ' οὐ πλακοῦς δῆτ' ἐστὶν ἀνθρώποις γλυκύς;</TextUnit>
    <TextUnit id="1091" loc="1128">κατάχει σὺ παῖ τοὔλαιον. ἐν τῷ χαλκίῳ</TextUnit>
    <TextUnit id="1092" loc="1129">ἐνορῶ γέροντα δειλίας φευξούμενον.</TextUnit>
    <TextUnit id="1093" loc="1130">κατάχει σὺ τὸ μέλι. κἀνθάδ' ἔνδηλος γέρων</TextUnit>
    <TextUnit id="1094" loc="1131">κλάειν κελεύων Λάμαχον τὸν Γοργάσου.</TextUnit>
    <TextUnit id="1095" loc="1132">φέρε δεῦρο παῖ θώρακα πολεμιστήριον.</TextUnit>
    <TextUnit id="1096" loc="1133">ἔξαιρε παῖ θώρακα κἀμοὶ τὸν χοᾶ.</TextUnit>
    <TextUnit id="1097" loc="1134">ἐν τῷδε πρὸς τοὺς πολεμίους θωρήξομαι.</TextUnit>
    <TextUnit id="1098" loc="1135">ἐν τῷδε πρὸς τοὺς συμπότας θωρήξομαι.</TextUnit>
    <TextUnit id="1099" loc="1136">τὰ στρώματ' ὦ παῖ δῆσον ἐκ τῆς ἀσπίδος.</TextUnit>
    <TextUnit id="1100" loc="1137">τὸ δεῖπνον ὦ παῖ δῆσον ἐκ τῆς κιστίδος.</TextUnit>
    <TextUnit id="1101" loc="1138">ἐγὼ δ' ἐμαυτῷ τὸν γυλιὸν οἴσω λαβών.</TextUnit>
    <TextUnit id="1102" loc="1139">ἐγὼ δὲ θοἰμάτιον λαβὼν ἐξέρχομαι.</TextUnit>
    <TextUnit id="1103" loc="1140">τὴν ἀσπίδ' αἴρου καὶ βάδιζ' ὦ παῖ λαβών.</TextUnit>
    <TextUnit id="1104" loc="1141">νείφει. βαβαιάξ: χειμέρια τὰ πράγματα.</TextUnit>
    <TextUnit id="1105" loc="1142">αἴρου τὸ δεῖπνον: συμποτικὰ τὰ πράγματα.</TextUnit>
    <TextUnit id="1106" loc="1143">ἴτε δὴ χαίροντες ἐπὶ στρατιάν.</TextUnit>
    <TextUnit id="1107" loc="1144">ὡς ἀνομοίαν ἔρχεσθον ὁδόν:</TextUnit>
    <TextUnit id="1108" loc="1145">τῷ μὲν πίνειν στεφανωσαμένῳ,</TextUnit>
    <TextUnit id="1109" loc="1146">σοὶ δὲ ῥιγῶν καὶ προφυλάττειν,</TextUnit>
    <TextUnit id="1110" loc="1147">τῷ δὲ καθεύδειν</TextUnit>
    <TextUnit id="1111" loc="1148">μετὰ παιδίσκης ὡραιοτάτης,</TextUnit>
    <TextUnit id="1112" loc="1149">ἀνατριβομένῳ τε τὸ δεῖνα.</TextUnit>
    <TextUnit id="1113" loc="1150">̓Αντίμαχον τὸν ψακάδος †τὸν ξυγγραφῆ† τὸν μελέων ποιητήν,</TextUnit>
    <TextUnit id="1114" loc="1151">ὡς μὲν ἁπλῷ, κακῶς ἐξολέσειεν ὁ Ζεύς:</TextUnit>
    <TextUnit id="1115" loc="1152">ὅς γ' ἐμὲ τὸν τλήμονα Λήναια χορηγῶν ἀπέλυς' ἄδειπνον.</TextUnit>
    <TextUnit id="1116" loc="1156">ὃν ἔτ' ἐπίδοιμι τευθίδος</TextUnit>
    <TextUnit id="1117" loc="1157">δεόμενον, ἡ δ' ὠπτημένη</TextUnit>
    <TextUnit id="1118" loc="1158">σίζουσα πάραλος ἐπὶ τραπέζῃ κειμένη</TextUnit>
    <TextUnit id="1119" loc="1159">ὀκέλλοι: κᾆτα μέλλοντος</TextUnit>
    <TextUnit id="1120" loc="1160">λαβεῖν αὐτοῦ κύων</TextUnit>
    <TextUnit id="1121" loc="1161">ἁρπάσασα φεύγοι.</TextUnit>
    <TextUnit id="1122" loc="1162">τοῦτο μὲν αὐτῷ κακὸν ἕν, κᾆθ' ἕτερον νυκτερινὸν γένοιτο.</TextUnit>
    <TextUnit id="1123" loc="1165">ἠπιαλῶν γὰρ οἴκαδ' ἐξ ἱππασίας βαδίζων,</TextUnit>
    <TextUnit id="1124" loc="1166">εἶτα κατάξειέ τις αὐτοῦ μεθύων τῆς κεφαλῆς ̓Ορέστης</TextUnit>
    <TextUnit id="1125" loc="1167">μαινόμενος: ὁ δὲ λίθον βαλεῖν</TextUnit>
    <TextUnit id="1126" loc="1168">βουλόμενος ἐν σκότῳ λάβοι</TextUnit>
    <TextUnit id="1127" loc="1170">τῇ χειρὶ πέλεθον ἀρτίως κεχεσμένον:</TextUnit>
    <TextUnit id="1128" loc="1171">ἐπᾴξειεν δ' ἔχων</TextUnit>
    <TextUnit id="1129" loc="1172">τὸν μάρμαρον, κἄπειθ' ἁμαρτὼν</TextUnit>
    <TextUnit id="1130" loc="1173">βάλοι Κρατῖνον.</TextUnit>
    <TextUnit id="1131" loc="1174">ὦ δμῶες οἳ κατ' οἶκόν ἐστε Λαμάχου,</TextUnit>
    <TextUnit id="1132" loc="1175">ὕδωρ ὕδωρ ἐν χυτριδίῳ θερμαίνετε:</TextUnit>
    <TextUnit id="1133" loc="1176">ὀθόνια, κηρωτὴν παρασκευάζετε,</TextUnit>
    <TextUnit id="1134" loc="1177">ἔρι' οἰσυπηρά, λαμπάδιον περὶ τὸ σφυρόν.</TextUnit>
    <TextUnit id="1135" loc="1178">ἁνὴρ τέτρωται χάρακι διαπηδῶν τάφρον,</TextUnit>
    <TextUnit id="1136" loc="1179">καὶ τὸ σφυρὸν παλίνορρον ἐξεκόκκισεν,</TextUnit>
    <TextUnit id="1137" loc="1180">καὶ τῆς κεφαλῆς κατέαγε περὶ λίθῳ πεσών,</TextUnit>
    <TextUnit id="1138" loc="1181">καὶ Γοργόν' ἐξήγειρεν ἐκ τῆς ἀσπίδος.</TextUnit>
    <TextUnit id="1139" loc="1182">πτίλον δὲ τὸ μέγα κομπολακύθου πεσὸν</TextUnit>
    <TextUnit id="1140" loc="1183">πρὸς ταῖς πέτραισι, δεινὸν ἐξηύδα μέλος:</TextUnit>
    <TextUnit id="1141" loc="1184">“ὦ κλεινὸν ὄμμα νῦν πανύστατόν ς' ἰδὼν</TextUnit>
    <TextUnit id="1142" loc="1185">λείπω φάος γε τοὐμόν, οὐκέτ' εἰμ' ἐγώ.”</TextUnit>
    <TextUnit id="1143" loc="1186">τοσαῦτα λέξας εἰς ὑδρορρόαν πεσὼν</TextUnit>
    <TextUnit id="1144" loc="1187">ἀνίσταταί τε καὶ ξυναντᾷ δραπέταις</TextUnit>
    <TextUnit id="1145" loc="1188">λῃστὰς ἐλαύνων καὶ κατασπέρχων δορί.</TextUnit>
    <TextUnit id="1146" loc="1189">ὁδὶ δὲ καὐτός: ἀλλ' ἄνοιγε τὴν θύραν.</TextUnit>
    <TextUnit id="1147" loc="1190">ἀτταταῖ ἀτταταῖ</TextUnit>
    <TextUnit id="1148" loc="1191">στυγερὰ τάδε γε κρυερὰ πάθεα: τάλας ἐγώ.</TextUnit>
    <TextUnit id="1149" loc="1192">διόλλυμαι δορὸς ὑπὸ πολεμίου τυπείς.</TextUnit>
    <TextUnit id="1150" loc="1195">ἐκεῖνο δ' οὖν αἰακτὸν ἂν γένοιτο,</TextUnit>
    <TextUnit id="1151" loc="1196">Δικαιόπολις εἴ μ' ἴδοι τετρωμένον</TextUnit>
    <TextUnit id="1152" loc="1197">κᾆτ' ἐγχάνοι ταῖς ἐμαῖς τύχαισιν.</TextUnit>
    <TextUnit id="1153" loc="1198">ἀτταταῖ ἀτταταῖ</TextUnit>
    <TextUnit id="1154" loc="1199">τῶν τιτθίων, ὡς σκληρὰ καὶ κυδώνια.</TextUnit>
    <TextUnit id="1155" loc="1200">φιλήσατόν με μαλθακῶς ὦ χρυσίω</TextUnit>
    <TextUnit id="1156" loc="1201">τὸ περιπεταστὸν κἀπιμανδαλωτόν.</TextUnit>
    <TextUnit id="1157" loc="1203">τὸν γὰρ χοᾶ πρῶτος ἐκπέπωκα.</TextUnit>
    <TextUnit id="1158" loc="1204">ὦ συμφορὰ τάλαινα τῶν ἐμῶν κακῶν.</TextUnit>
    <TextUnit id="1159" loc="1205">ἰὼ ἰὼ τραυμάτων ἐπωδύνων.</TextUnit>
    <TextUnit id="1160" loc="1207">ἰὴ ἰὴ χαῖρε Λαμαχίππιον.</TextUnit>
    <TextUnit id="1161" loc="1208">στυγερὸς ἐγώ.   τί με σὺ κυνεῖς;</TextUnit>
    <TextUnit id="1162" loc="1209">μογερὸς ἐγώ.   τί με σὺ δάκνεις;</TextUnit>
    <TextUnit id="1163" loc="1210">τάλας ἐγὼ ξυμβολῆς βαρείας.</TextUnit>
    <TextUnit id="1164" loc="1211">τοῖς Χουσὶ γάρ τις ξυμβολὰς ἐπράττετο;</TextUnit>
    <TextUnit id="1165" loc="1212">ἰὼ ἰὼ Παιὰν Παιάν.</TextUnit>
    <TextUnit id="1166" loc="1213">ἀλλ' οὐχὶ νυνὶ τήμερον Παιώνια.</TextUnit>
    <TextUnit id="1167" loc="1214">λάβεσθέ μου λάβεσθε τοῦ σκέλους παπαῖ,</TextUnit>
    <TextUnit id="1168" loc="1215">προσλάβεσθ' ὦ φίλοι.</TextUnit>
    <TextUnit id="1169" loc="1216">ἐμοῦ δέ γε σφὼ τοῦ πέους ἄμφω μέσου</TextUnit>
    <TextUnit id="1170" loc="1217">προσλάβεσθ' ὦ φίλαι.</TextUnit>
    <TextUnit id="1171" loc="1218">εἰλιγγιῶ κάρα λίθῳ πεπληγμένος</TextUnit>
    <TextUnit id="1172" loc="1219">καὶ σκοτοδινιῶ.</TextUnit>
    <TextUnit id="1173" loc="1220">κἀγὼ καθεύδειν βούλομαι καὶ στύομαι</TextUnit>
    <TextUnit id="1174" loc="1221">καὶ σκοτοβινιῶ</TextUnit>
    <TextUnit id="1175" loc="1222">θύραζέ μ' ἐξενέγκατ' ἐς τοῦ Πιττάλου</TextUnit>
    <TextUnit id="1176" loc="1223">παιωνίαισι χερσίν.</TextUnit>
    <TextUnit id="1177" loc="1224">ὡς τοὺς κριτάς με φέρετε: ποῦ 'στιν ὁ βασιλεύς;</TextUnit>
    <TextUnit id="1178" loc="1225">ἀπόδοτέ μοι τὸν ἀσκόν.</TextUnit>
    <TextUnit id="1179" loc="1226">λόγχη τις ἐμπέπηγέ μοι δι' ὀστέων ὀδυρτά.</TextUnit>
    <TextUnit id="1180" loc="1227">ὁρᾶτε τουτονὶ κενόν. τήνελλα καλλίνικος.</TextUnit>
    <TextUnit id="1181" loc="1228">τήνελλα δῆτ', εἴπερ καλεῖς γ', ὦ πρέσβυ, καλλίνικος.</TextUnit>
    <TextUnit id="1182" loc="1229">καὶ πρός γ' ἄκρατον ἐγχέας ἄμυστιν ἐξέλαψα.</TextUnit>
    <TextUnit id="1183" loc="1230">τήνελλά νυν ὦ γεννάδα: χώρει λαβὼν τὸν ἀσκόν.</TextUnit>
    <TextUnit id="1184" loc="1231">ἕπεσθέ νυν ᾄδοντες ὦ τήνελλα καλλίνικος.</TextUnit>
    <TextUnit id="1185" loc="1232">ἀλλ' ἑψόμεσθα σὴν χάριν</TextUnit>
    <TextUnit id="1186" loc="1233">τήνελλα καλλίνικος ᾄδοντες</TextUnit>
    <TextUnit id="1187" loc="1234">σὲ καὶ τὸν ἀσκόν.</TextUnit>
  </Text>
</TessDocument>
