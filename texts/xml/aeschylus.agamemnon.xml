<?xml version="1.0" encoding="UTF-8"?>
<TessDocument id="aeschylus.agamemnon">
  <Metadata>
    <Author>aeschylus</Author>
    <Display>Agamemnon</Display>
    <Abbr>aeschylus. ag.</Abbr>
    <Lang>grc</Lang>
    <Prose>0</Prose>
    <PrintSource>Herbert Weir Smyth, Ph.D., Aeschylus, with an English translation by Herbert Weir Smyth, Ph. D. in two volumes.. Cambridge: Cambridge, Mass., Harvard University Press; London, William Heinemann, Ltd., 1926.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0005</DigitalSourceURL>
    <AddedBy>Anna Glenn</AddedBy>
    <URI>urn:cts:greekLit:tlg0085.tlg007.perseus-grc1</URI>
  </Metadata>
  <Text>
    <TextUnit id="0" loc="1">θεοὺς μὲν αἰτῶ τῶνδ' ἀπαλλαγὴν πόνων</TextUnit>
    <TextUnit id="1" loc="2">φρουρᾶς ἐτείας μῆκος, ἣν κοιμώμενος</TextUnit>
    <TextUnit id="2" loc="3">στέγαις ̓Ατρειδῶν ἄγκαθεν, κυνὸς δίκην,</TextUnit>
    <TextUnit id="3" loc="4">ἄστρων κάτοιδα νυκτέρων ὁμήγυριν,</TextUnit>
    <TextUnit id="4" loc="5">καὶ τοὺς φέροντας χεῖμα καὶ θέρος βροτοῖς</TextUnit>
    <TextUnit id="5" loc="6">λαμπροὺς δυνάστας, ἐμπρέποντας αἰθέρι</TextUnit>
    <TextUnit id="6" loc="7">ἀστέρας, ὅταν φθίνωσιν, ἀντολάς τε τῶν.</TextUnit>
    <TextUnit id="7" loc="8">καὶ νῦν φυλάσσω λαμπάδος τό σύμβολον,</TextUnit>
    <TextUnit id="8" loc="9">αὐγὴν πυρὸς φέρουσαν ἐκ Τροίας φάτιν</TextUnit>
    <TextUnit id="9" loc="10">ἁλώσιμόν τε βάξιν: ὧδε γὰρ κρατεῖ</TextUnit>
    <TextUnit id="10" loc="11">γυναικὸς ἀνδρόβουλον ἐλπίζον κέαρ.</TextUnit>
    <TextUnit id="11" loc="12">εὖτ' ἂν δὲ νυκτίπλαγκτον ἔνδροσόν τ' ἔχω</TextUnit>
    <TextUnit id="12" loc="13">εὐνὴν ὀνείροις οὐκ ἐπισκοπουμένην</TextUnit>
    <TextUnit id="13" loc="14">ἐμήν: φόβος γὰρ ἀνθ' ὕπνου παραστατεῖ,</TextUnit>
    <TextUnit id="14" loc="15">τὸ μὴ βεβαίως βλέφαρα συμβαλεῖν ὕπνῳ:</TextUnit>
    <TextUnit id="15" loc="16">ὅταν δ' ἀείδειν ἢ μινύρεσθαι δοκῶ,</TextUnit>
    <TextUnit id="16" loc="17">ὕπνου τόδ' ἀντίμολπον ἐντέμνων ἄκος,</TextUnit>
    <TextUnit id="17" loc="18">κλαίω τότ' οἴκου τοῦδε συμφορὰν στένων</TextUnit>
    <TextUnit id="18" loc="19">οὐχ ὡς τὰ πρόσθ' ἄριστα διαπονουμένου.</TextUnit>
    <TextUnit id="19" loc="20">νῦν δ' εὐτυχὴς γένοιτ' ἀπαλλαγὴ πόνων</TextUnit>
    <TextUnit id="20" loc="21">εὐαγγέλου φανέντος ὀρφναίου πυρός.</TextUnit>
    <TextUnit id="21" loc="22">ὦ χαῖρε λαμπτὴρ νυκτός, ἡμερήσιον</TextUnit>
    <TextUnit id="22" loc="23">φάος πιφαύσκων καὶ χορῶν κατάστασιν</TextUnit>
    <TextUnit id="23" loc="24">πολλῶν ἐν ̓́Αργει, τῆσδε συμφορᾶς χάριν.</TextUnit>
    <TextUnit id="24" loc="25">ἰοὺ ἰού.</TextUnit>
    <TextUnit id="25" loc="26">̓Αγαμέμνονος γυναικὶ σημαίνω τορῶς</TextUnit>
    <TextUnit id="26" loc="27">εὐνῆς ἐπαντείλασαν ὡς τάχος δόμοις</TextUnit>
    <TextUnit id="27" loc="28">ὀλολυγμὸν εὐφημοῦντα τῇδε λαμπάδι</TextUnit>
    <TextUnit id="28" loc="29">ἐπορθιάζειν, εἴπερ ̓Ιλίου πόλις</TextUnit>
    <TextUnit id="29" loc="30">ἑάλωκεν, ὡς ὁ φρυκτὸς ἀγγέλλων πρέπει:</TextUnit>
    <TextUnit id="30" loc="31">αὐτός τ' ἔγωγε φροίμιον χορεύσομαι.</TextUnit>
    <TextUnit id="31" loc="32">τὰ δεσποτῶν γὰρ εὖ πεσόντα θήσομαι</TextUnit>
    <TextUnit id="32" loc="33">τρὶς ἓξ βαλούσης τῆσδέ μοι φρυκτωρίας.</TextUnit>
    <TextUnit id="33" loc="34">γένοιτο δ' οὖν μολόντος εὐφιλῆ χέρα</TextUnit>
    <TextUnit id="34" loc="35">ἄνακτος οἴκων τῇδε βαστάσαι χερί.</TextUnit>
    <TextUnit id="35" loc="36">τὰ δ' ἄλλα σιγῶ: βοῦς ἐπὶ γλώσσῃ μέγας</TextUnit>
    <TextUnit id="36" loc="37">βέβηκεν: οἶκος δ' αὐτός, εἰ φθογγὴν λάβοι,</TextUnit>
    <TextUnit id="37" loc="38">σαφέστατ' ἂν λέξειεν: ὡς ἑκὼν ἐγὼ</TextUnit>
    <TextUnit id="38" loc="39">μαθοῦσιν αὐδῶ κοὐ μαθοῦσι λήθομαι.</TextUnit>
    <TextUnit id="39" loc="40">δέκατον μὲν ἔτος τόδ' ἐπεὶ Πριάμου</TextUnit>
    <TextUnit id="40" loc="41">μέγας ἀντίδικος,</TextUnit>
    <TextUnit id="41" loc="42">Μενέλαος ἄναξ ἠδ' ̓Αγαμέμνων,</TextUnit>
    <TextUnit id="42" loc="43">διθρόνου Διόθεν καὶ δισκήπτρου</TextUnit>
    <TextUnit id="43" loc="44">τιμῆς ὀχυρὸν ζεῦγος ̓Ατρειδᾶν</TextUnit>
    <TextUnit id="44" loc="45">στόλον ̓Αργείων χιλιοναύτην,</TextUnit>
    <TextUnit id="45" loc="46">τῆσδ' ἀπὸ χώρας</TextUnit>
    <TextUnit id="46" loc="47">ἦραν, στρατιῶτιν ἀρωγὰν,</TextUnit>
    <TextUnit id="47" loc="48">μέγαν ἐκ θυμοῦ κλάζοντες ̓́Αρη</TextUnit>
    <TextUnit id="48" loc="49">τρόπον αἰγυπιῶν, οἵτ' ἐκπατίοις</TextUnit>
    <TextUnit id="49" loc="50">ἄλγεσι παίδων ὕπατοι λεχέων</TextUnit>
    <TextUnit id="50" loc="51">στροφοδινοῦνται</TextUnit>
    <TextUnit id="51" loc="52">πτερύγων ἐρετμοῖσιν ἐρεσσόμενοι,</TextUnit>
    <TextUnit id="52" loc="53">δεμνιοτήρη</TextUnit>
    <TextUnit id="53" loc="54">πόνον ὀρταλίχων ὀλέσαντες:</TextUnit>
    <TextUnit id="54" loc="55">ὕπατος δ' ἀίων ἤ τις ̓Απόλλων</TextUnit>
    <TextUnit id="55" loc="56">ἢ Πὰν ἢ Ζεὺς οἰωνόθροον</TextUnit>
    <TextUnit id="56" loc="57">γόον ὀξυβόαν τῶνδε μετοίκων</TextUnit>
    <TextUnit id="57" loc="58">ὑστερόποινον</TextUnit>
    <TextUnit id="58" loc="59">πέμπει παραβᾶσιν ̓Ερινύν.</TextUnit>
    <TextUnit id="59" loc="60">οὕτω δ' ̓Ατρέως παῖδας ὁ κρείσσων</TextUnit>
    <TextUnit id="60" loc="61">ἐπ' ̓Αλεξάνδρῳ πέμπει ξένιος</TextUnit>
    <TextUnit id="61" loc="62">Ζεὺς πολυάνορος ἀμφὶ γυναικὸς</TextUnit>
    <TextUnit id="62" loc="63">πολλὰ παλαίσματα καὶ γυιοβαρῆ</TextUnit>
    <TextUnit id="63" loc="64">γόνατος κονίαισιν ἐρειδομένου</TextUnit>
    <TextUnit id="64" loc="65">διακναιομένης τ' ἐν προτελείοις</TextUnit>
    <TextUnit id="65" loc="66">κάμακος θήσων Δαναοῖσι</TextUnit>
    <TextUnit id="66" loc="67">Τρωσί θ' ὁμοίως. ἔστι δ' ὅπη νῦν</TextUnit>
    <TextUnit id="67" loc="68">ἔστι: τελεῖται δ' ἐς τὸ πεπρωμένον:</TextUnit>
    <TextUnit id="68" loc="69">οὔθ' ὑποκαίων οὔθ' ὑπολείβων</TextUnit>
    <TextUnit id="69" loc="70">οὔτε δακρύων ἀπύρων ἱερῶν</TextUnit>
    <TextUnit id="70" loc="71">ὀργὰς ἀτενεῖς παραθέλξει.</TextUnit>
    <TextUnit id="71" loc="72">ἡμεῖς δ' ἀτίται σαρκὶ παλαιᾷ</TextUnit>
    <TextUnit id="72" loc="73">τῆς τότ' ἀρωγῆς ὑπολειφθέντες</TextUnit>
    <TextUnit id="73" loc="74">μίμνομεν ἰσχὺν</TextUnit>
    <TextUnit id="74" loc="75">ἰσόπαιδα νέμοντες ἐπὶ σκήπτροις.</TextUnit>
    <TextUnit id="75" loc="76">ὅ τε γὰρ νεαρὸς μυελὸς στέρνων</TextUnit>
    <TextUnit id="76" loc="77">ἐντὸς ἀνᾴσσων</TextUnit>
    <TextUnit id="77" loc="78">ἰσόπρεσβυς, ̓́Αρης δ' οὐκ ἔνι χώρᾳ,</TextUnit>
    <TextUnit id="78" loc="79">τό θ' ὑπέργηρων φυλλάδος ἤδη</TextUnit>
    <TextUnit id="79" loc="80">κατακαρφομένης τρίποδας μὲν ὁδοὺς</TextUnit>
    <TextUnit id="80" loc="81">στείχει, παιδὸς δ' οὐδὲν ἀρείων</TextUnit>
    <TextUnit id="81" loc="82">ὄναρ ἡμερόφαντον ἀλαίνει.</TextUnit>
    <TextUnit id="82" loc="83">σὺ δέ, Τυνδάρεω</TextUnit>
    <TextUnit id="83" loc="84">θύγατερ, βασίλεια Κλυταιμήστρα,</TextUnit>
    <TextUnit id="84" loc="85">τί χρέος; τί νέον; τί δ' ἐπαισθομένη,</TextUnit>
    <TextUnit id="85" loc="86">τίνος ἀγγελίας</TextUnit>
    <TextUnit id="86" loc="87">πειθοῖ περίπεμπτα θυοσκεῖς;</TextUnit>
    <TextUnit id="87" loc="88">πάντων δὲ θεῶν τῶν ἀστυνόμων,</TextUnit>
    <TextUnit id="88" loc="89">ὑπάτων, χθονίων,</TextUnit>
    <TextUnit id="89" loc="90">τῶν τ' οὐρανίων τῶν τ' ἀγοραίων,</TextUnit>
    <TextUnit id="90" loc="91">βωμοὶ δώροισι φλέγονται:</TextUnit>
    <TextUnit id="91" loc="92">ἄλλη δ' ἄλλοθεν οὐρανομήκης</TextUnit>
    <TextUnit id="92" loc="93">λαμπὰς ἀνίσχει,</TextUnit>
    <TextUnit id="93" loc="94">φαρμασσομένη χρίματος ἁγνοῦ</TextUnit>
    <TextUnit id="94" loc="95">μαλακαῖς ἀδόλοισι παρηγορίαις,</TextUnit>
    <TextUnit id="95" loc="96">πελάνῳ μυχόθεν βασιλείῳ.</TextUnit>
    <TextUnit id="96" loc="97">τούτων λέξας' ὅ τι καὶ δυνατὸν</TextUnit>
    <TextUnit id="97" loc="98">καὶ θέμις αἰνεῖν,</TextUnit>
    <TextUnit id="98" loc="99">παιών τε γενοῦ τῆσδε μερίμνης,</TextUnit>
    <TextUnit id="99" loc="100">ἣ νῦν τοτὲ μὲν κακόφρων τελέθει,</TextUnit>
    <TextUnit id="100" loc="101">τοτὲ δ' ἐκ θυσιῶν ἀγανὴ φαίνους'</TextUnit>
    <TextUnit id="101" loc="102">ἐλπὶς ἀμύνει φροντίδ' ἄπληστον</TextUnit>
    <TextUnit id="102" loc="103">τῆς θυμοβόρου φρένα λύπης.</TextUnit>
    <TextUnit id="103" loc="104">κύριός εἰμι θροεῖν ὅδιον κράτος αἴσιον ἀνδρῶν</TextUnit>
    <TextUnit id="104" loc="105">ἐκτελέων: ἔτι γὰρ θεόθεν καταπνεύει</TextUnit>
    <TextUnit id="105" loc="106">πειθὼ μολπᾶν</TextUnit>
    <TextUnit id="106" loc="107">ἀλκὰν σύμφυτος αἰών:</TextUnit>
    <TextUnit id="107" loc="108">ὅπως ̓Αχαι-</TextUnit>
    <TextUnit id="108" loc="109">ῶν δίθρονον κράτος, ̔Ελλάδος ἥβας</TextUnit>
    <TextUnit id="109" loc="110">ξύμφρονα ταγάν,</TextUnit>
    <TextUnit id="110" loc="111">πέμπει σὺν δορὶ καὶ χερὶ πράκτορι</TextUnit>
    <TextUnit id="111" loc="112">θούριος ὄρνις Τευκρίδ' ἐπ' αἶαν,</TextUnit>
    <TextUnit id="112" loc="113">οἰωνῶν βασιλεὺς βασιλεῦσι νε-</TextUnit>
    <TextUnit id="113" loc="115">ῶν ὁ κελαινός, ὅ τ' ἐξόπιν ἀργᾶς,</TextUnit>
    <TextUnit id="114" loc="116">φανέντες ἴ-</TextUnit>
    <TextUnit id="115" loc="117">κταρ μελάθρων χερὸς ἐκ δοριπάλτου</TextUnit>
    <TextUnit id="116" loc="118">παμπρέπτοις ἐν ἕδραισιν,</TextUnit>
    <TextUnit id="117" loc="119">βοσκόμενοι λαγίναν, ἐρικύμονα φέρματι γένναν,</TextUnit>
    <TextUnit id="118" loc="120">βλαβέντα λοισθίων δρόμων.</TextUnit>
    <TextUnit id="119" loc="121">αἴλινον αἴλινον εἰπέ, τὸ δ' εὖ νικάτω.</TextUnit>
    <TextUnit id="120" loc="122">κεδνὸς δὲ στρατόμαντις ἰδὼν δύο λήμασι δισσοὺς</TextUnit>
    <TextUnit id="121" loc="123">̓Ατρεί̈δας μαχίμους ἐδάη λαγοδαίτας</TextUnit>
    <TextUnit id="122" loc="124">πομπούς τ' ἀρχάς:</TextUnit>
    <TextUnit id="123" loc="125">οὕτω δ' εἶπε τερᾴζων:</TextUnit>
    <TextUnit id="124" loc="126">“χρόνῳ μὲν ἀγρεῖ</TextUnit>
    <TextUnit id="125" loc="127">Πριάμου πόλιν ἅδε κέλευθος,</TextUnit>
    <TextUnit id="126" loc="128">πάντα δὲ πύργων</TextUnit>
    <TextUnit id="127" loc="129">κτήνη πρόσθε τὰ δημιοπληθῆ</TextUnit>
    <TextUnit id="128" loc="130">Μοῖρ' ἀλαπάξει πρὸς τὸ βίαιον:</TextUnit>
    <TextUnit id="129" loc="131">οἶον μή τις ἄγα θεόθεν κνεφά-</TextUnit>
    <TextUnit id="130" loc="132">σῃ προτυπὲν στόμιον μέγα Τροίας</TextUnit>
    <TextUnit id="131" loc="133">στρατωθέν.οἴκτῳ γὰρ ἐπί-</TextUnit>
    <TextUnit id="132" loc="135">φθονος ̓́Αρτεμις ἁγνὰ</TextUnit>
    <TextUnit id="133" loc="136">πτανοῖσιν κυσὶ πατρὸς</TextUnit>
    <TextUnit id="134" loc="137">αὐτότοκον πρὸ λόχου μογερὰν πτάκα θυομένοισιν</TextUnit>
    <TextUnit id="135" loc="138">στυγεῖ δὲ δεῖπνον αἰετῶν.”</TextUnit>
    <TextUnit id="136" loc="139">αἴλινον αἴλινον εἰπέ, τὸ δ' εὖ νικάτω.</TextUnit>
    <TextUnit id="137" loc="140">“τόσον περ εὔφρων, καλά,</TextUnit>
    <TextUnit id="138" loc="141">δρόσοισι λεπτοῖς μαλερῶν λεόντων</TextUnit>
    <TextUnit id="139" loc="142">πάντων τ' ἀγρονόμων φιλομάστοις</TextUnit>
    <TextUnit id="140" loc="143">θηρῶν ὀβρικάλοισι τερπνά,</TextUnit>
    <TextUnit id="141" loc="144">τούτων αἴνει ξύμβολα κρᾶναι,</TextUnit>
    <TextUnit id="142" loc="145">δεξιὰ μέν, κατάμομφα δὲ φάσματα στρουθῶν.</TextUnit>
    <TextUnit id="143" loc="146">ἰήιον δὲ καλέω Παιᾶνα,</TextUnit>
    <TextUnit id="144" loc="147">μή τινας ἀντιπνόους Δανα-</TextUnit>
    <TextUnit id="145" loc="148">οῖς χρονίας ἐχενῇδας ἀ-</TextUnit>
    <TextUnit id="146" loc="150">πλοίας τεύξῃ,</TextUnit>
    <TextUnit id="147" loc="151">σπευδομένα θυσίαν ἑτέραν ἄνομόν τιν', ἄδαιτον</TextUnit>
    <TextUnit id="148" loc="152">νεικέων τέκτονα σύμφυτον,</TextUnit>
    <TextUnit id="149" loc="153">οὐ δεισήνορα. μίμνει γὰρ φοβερὰ παλίνορτος</TextUnit>
    <TextUnit id="150" loc="155">οἰκονόμος δολία μνάμων μῆνις τεκνόποινος.”</TextUnit>
    <TextUnit id="151" loc="156">τοιάδε Κάλχας ξὺν μεγάλοις ἀγαθοῖς ἀπέκλαγξεν</TextUnit>
    <TextUnit id="152" loc="157">μόρσιμ' ἀπ' ὀρνίθων ὁδίων οἴκοις βασιλείοις:</TextUnit>
    <TextUnit id="153" loc="158">τοῖς δ' ὁμόφωνον</TextUnit>
    <TextUnit id="154" loc="159">αἴλινον αἴλινον εἰπέ, τὸ δ' εὖ νικάτω.</TextUnit>
    <TextUnit id="155" loc="160">Ζεύς, ὅστις ποτ' ἐστίν, εἰ τόδ' αὐ-</TextUnit>
    <TextUnit id="156" loc="161">τῷ φίλον κεκλημένῳ,</TextUnit>
    <TextUnit id="157" loc="162">τοῦτό νιν προσεννέπω.</TextUnit>
    <TextUnit id="158" loc="163">οὐκ ἔχω προσεικάσαι</TextUnit>
    <TextUnit id="159" loc="164">πάντ' ἐπισταθμώμενος</TextUnit>
    <TextUnit id="160" loc="165">πλὴν Διός, εἰ τὸ μάταν ἀπὸ φροντίδος ἄχθος</TextUnit>
    <TextUnit id="161" loc="166">χρὴ βαλεῖν ἐτητύμως.</TextUnit>
    <TextUnit id="162" loc="167">οὐδ' ὅστις πάροιθεν ἦν μέγας,</TextUnit>
    <TextUnit id="163" loc="168">παμμάχῳ θράσει βρύων,</TextUnit>
    <TextUnit id="164" loc="170">οὐδὲ λέξεται πρὶν ὤν:</TextUnit>
    <TextUnit id="165" loc="171">ὃς δ' ἔπειτ' ἔφυ, τρια-</TextUnit>
    <TextUnit id="166" loc="172">κτῆρος οἴχεται τυχών.</TextUnit>
    <TextUnit id="167" loc="173">Ζῆνα δέ τις προφρόνως ἐπινίκια κλάζων</TextUnit>
    <TextUnit id="168" loc="175">τεύξεται φρενῶν τὸ πᾶν:</TextUnit>
    <TextUnit id="169" loc="176">τὸν φρονεῖν βροτοὺς ὁδώ-</TextUnit>
    <TextUnit id="170" loc="177">σαντα, τὸν πάθει μάθος</TextUnit>
    <TextUnit id="171" loc="178">θέντα κυρίως ἔχειν.</TextUnit>
    <TextUnit id="172" loc="179">στάζει δ' ἔν θ' ὕπνῳ πρὸ καρδίας</TextUnit>
    <TextUnit id="173" loc="180">μνησιπήμων πόνος: καὶ παρ' ἄ-</TextUnit>
    <TextUnit id="174" loc="181">κοντας ἦλθε σωφρονεῖν.</TextUnit>
    <TextUnit id="175" loc="182">δαιμόνων δέ που χάρις βίαιος</TextUnit>
    <TextUnit id="176" loc="183">σέλμα σεμνὸν ἡμένων.</TextUnit>
    <TextUnit id="177" loc="184">καὶ τόθ' ἡγεμὼν ὁ πρέ-</TextUnit>
    <TextUnit id="178" loc="185">σβυς νεῶν ̓Αχαιικῶν,</TextUnit>
    <TextUnit id="179" loc="186">μάντιν οὔτινα ψέγων,</TextUnit>
    <TextUnit id="180" loc="187">ἐμπαίοις τύχαισι συμπνέων,</TextUnit>
    <TextUnit id="181" loc="188">εὖτ' ἀπλοίᾳ κεναγγεῖ βαρύ-</TextUnit>
    <TextUnit id="182" loc="189">νοντ' ̓Αχαιικὸς λεώς,</TextUnit>
    <TextUnit id="183" loc="190">Χαλκίδος πέραν ἔχων παλιρρόχ-</TextUnit>
    <TextUnit id="184" loc="191">θοις ἐν Αὐλίδος τόποις:</TextUnit>
    <TextUnit id="185" loc="192">πνοαὶ δ' ἀπὸ Στρυμόνος μολοῦσαι</TextUnit>
    <TextUnit id="186" loc="193">κακόσχολοι νήστιδες δύσορμοι,</TextUnit>
    <TextUnit id="187" loc="194">βροτῶν ἄλαι, ναῶν τε καὶ</TextUnit>
    <TextUnit id="188" loc="195">πεισμάτων ἀφειδεῖς,</TextUnit>
    <TextUnit id="189" loc="196">παλιμμήκη χρόνον τιθεῖσαι</TextUnit>
    <TextUnit id="190" loc="197">τρίβῳ κατέξαινον ἄν-</TextUnit>
    <TextUnit id="191" loc="198">θος ̓Αργείων: ἐπεὶ δὲ καὶ πικροῦ</TextUnit>
    <TextUnit id="192" loc="199">χείματος ἄλλο μῆχαρ</TextUnit>
    <TextUnit id="193" loc="200">βριθύτερον πρόμοισιν</TextUnit>
    <TextUnit id="194" loc="201">μάντις ἔκλαγξεν προφέρων</TextUnit>
    <TextUnit id="195" loc="202">̓́Αρτεμιν, ὥστε χθόνα βάκ-</TextUnit>
    <TextUnit id="196" loc="203">τροις ἐπικρούσαντας ̓Ατρεί-</TextUnit>
    <TextUnit id="197" loc="204">δας δάκρυ μὴ κατασχεῖν:</TextUnit>
    <TextUnit id="198" loc="205">ἄναξ δ' ὁ πρέσβυς τότ' εἶπε φωνῶν:</TextUnit>
    <TextUnit id="199" loc="206">“βαρεῖα μὲν κὴρ τὸ μὴ πιθέσθαι,</TextUnit>
    <TextUnit id="200" loc="207">βαρεῖα δ', εἰ τέκνον δαί̈-</TextUnit>
    <TextUnit id="201" loc="208">ξω, δόμων ἄγαλμα,</TextUnit>
    <TextUnit id="202" loc="209">μιαίνων παρθενοσφάγοισιν</TextUnit>
    <TextUnit id="203" loc="210">ῥείθροις πατρῴους χέρας</TextUnit>
    <TextUnit id="204" loc="211">πέλας βωμοῦ: τί τῶνδ' ἄνευ κακῶν,</TextUnit>
    <TextUnit id="205" loc="212">πῶς λιπόναυς γένωμαι</TextUnit>
    <TextUnit id="206" loc="213">ξυμμαχίας ἁμαρτών;</TextUnit>
    <TextUnit id="207" loc="214">παυσανέμου γὰρ θυσίας</TextUnit>
    <TextUnit id="208" loc="215">παρθενίου θ' αἵματος ὀρ-</TextUnit>
    <TextUnit id="209" loc="216">γᾷ περιόργως ἐπιθυ-</TextUnit>
    <TextUnit id="210" loc="217">μεῖν θέμις. εὖ γὰρ εἴη.”</TextUnit>
    <TextUnit id="211" loc="218">ἐπεὶ δ' ἀνάγκας ἔδυ λέπαδνον</TextUnit>
    <TextUnit id="212" loc="219">φρενὸς πνέων δυσσεβῆ τροπαίαν</TextUnit>
    <TextUnit id="213" loc="220">ἄναγνον ἀνίερον, τόθεν</TextUnit>
    <TextUnit id="214" loc="221">τὸ παντότολμον φρονεῖν μετέγνω.</TextUnit>
    <TextUnit id="215" loc="222">βροτοὺς θρασύνει γὰρ αἰσχρόμητις</TextUnit>
    <TextUnit id="216" loc="223">τάλαινα παρακοπὰ πρωτοπήμων. ἔτλα δ' οὖν</TextUnit>
    <TextUnit id="217" loc="225">θυτὴρ γενέσθαι θυγατρός,</TextUnit>
    <TextUnit id="218" loc="226">γυναικοποίνων πολέμων ἀρωγὰν</TextUnit>
    <TextUnit id="219" loc="227">καὶ προτέλεια ναῶν.</TextUnit>
    <TextUnit id="220" loc="228">λιτὰς δὲ καὶ κληδόνας πατρῴους</TextUnit>
    <TextUnit id="221" loc="229">παρ' οὐδὲν αἰῶ τε παρθένειον</TextUnit>
    <TextUnit id="222" loc="230">ἔθεντο φιλόμαχοι βραβῆς.</TextUnit>
    <TextUnit id="223" loc="231">φράσεν δ' ἀόζοις πατὴρ μετ' εὐχὰν</TextUnit>
    <TextUnit id="224" loc="232">δίκαν χιμαίρας ὕπερθε βωμοῦ</TextUnit>
    <TextUnit id="225" loc="233">πέπλοισι περιπετῆ παντὶ θυμῷ προνωπῆ</TextUnit>
    <TextUnit id="226" loc="235">λαβεῖν ἀέρδην, στόματός</TextUnit>
    <TextUnit id="227" loc="236">τε καλλιπρῴρου φυλακᾷ κατασχεῖν</TextUnit>
    <TextUnit id="228" loc="237">φθόγγον ἀραῖον οἴκοις,</TextUnit>
    <TextUnit id="229" loc="238">βίᾳ χαλινῶν τ' ἀναύδῳ μένει.</TextUnit>
    <TextUnit id="230" loc="239">κρόκου βαφὰς δ' ἐς πέδον χέουσα</TextUnit>
    <TextUnit id="231" loc="240">ἔβαλλ' ἕκαστον θυτήρ-</TextUnit>
    <TextUnit id="232" loc="241">ων ἀπ' ὄμματος βέλει</TextUnit>
    <TextUnit id="233" loc="242">φιλοίκτῳ, πρέπουσά θ' ὡς ἐν γραφαῖς, προσεννέπειν</TextUnit>
    <TextUnit id="234" loc="243">θέλους', ἐπεὶ πολλάκις</TextUnit>
    <TextUnit id="235" loc="244">πατρὸς κατ' ἀνδρῶνας εὐτραπέζους</TextUnit>
    <TextUnit id="236" loc="245">ἔμελψεν, ἁγνᾷ δ' ἀταύρωτος αὐδᾷ πατρὸς</TextUnit>
    <TextUnit id="237" loc="246">φίλου τριτόσπονδον εὔ-</TextUnit>
    <TextUnit id="238" loc="247">ποτμον παιῶνα φίλως ἐτίμα—</TextUnit>
    <TextUnit id="239" loc="248">τὰ δ' ἔνθεν οὔτ' εἶδον οὔτ' ἐννέπω:</TextUnit>
    <TextUnit id="240" loc="249">τέχναι δὲ Κάλχαντος οὐκ ἄκραντοι.</TextUnit>
    <TextUnit id="241" loc="250">Δίκα δὲ τοῖς μὲν παθοῦς-</TextUnit>
    <TextUnit id="242" loc="251">ιν μαθεῖν ἐπιρρέπει:</TextUnit>
    <TextUnit id="243" loc="252">τὸ μέλλον δ', ἐπεὶ γένοιτ', ἂν κλύοις: πρὸ χαιρέτω:</TextUnit>
    <TextUnit id="244" loc="253">ἴσον δὲ τῷ προστένειν.</TextUnit>
    <TextUnit id="245" loc="254">τορὸν γὰρ ἥξει σύνορθρον αὐγαῖς.</TextUnit>
    <TextUnit id="246" loc="255">πέλοιτο δ' οὖν τἀπὶ τούτοισιν εὖ πρᾶξις, ὡς</TextUnit>
    <TextUnit id="247" loc="256">θέλει τόδ' ἄγχιστον ̓Α-</TextUnit>
    <TextUnit id="248" loc="257">πίας γαίας μονόφρουρον ἕρκος.</TextUnit>
    <TextUnit id="249" loc="258">ἥκω σεβίζων σόν, Κλυταιμήστρα, κράτος:</TextUnit>
    <TextUnit id="250" loc="259">δίκη γάρ ἐστι φωτὸς ἀρχηγοῦ τίειν</TextUnit>
    <TextUnit id="251" loc="260">γυναῖκ' ἐρημωθέντος ἄρσενος θρόνου.</TextUnit>
    <TextUnit id="252" loc="261">σὺ δ' εἴ τι κεδνὸν εἴτε μὴ πεπυσμένη</TextUnit>
    <TextUnit id="253" loc="262">εὐαγγέλοισιν ἐλπίσιν θυηπολεῖς,</TextUnit>
    <TextUnit id="254" loc="263">κλύοιμ' ἂν εὔφρων: οὐδὲ σιγώσῃ φθόνος.</TextUnit>
    <TextUnit id="255" loc="264">εὐάγγελος μέν, ὥσπερ ἡ παροιμία,</TextUnit>
    <TextUnit id="256" loc="265">ἕως γένοιτο μητρὸς εὐφρόνης πάρα.</TextUnit>
    <TextUnit id="257" loc="266">πεύσῃ δὲ χάρμα μεῖζον ἐλπίδος κλύειν:</TextUnit>
    <TextUnit id="258" loc="267">Πριάμου γὰρ ᾑρήκασιν ̓Αργεῖοι πόλιν.</TextUnit>
    <TextUnit id="259" loc="268">πῶς φής; πέφευγε τοὔπος ἐξ ἀπιστίας.</TextUnit>
    <TextUnit id="260" loc="269">Τροίαν ̓Αχαιῶν οὖσαν: ἦ τορῶς λέγω;</TextUnit>
    <TextUnit id="261" loc="270">χαρά μ' ὑφέρπει δάκρυον ἐκκαλουμένη.</TextUnit>
    <TextUnit id="262" loc="271">εὖ γὰρ φρονοῦντος ὄμμα σοῦ κατηγορεῖ.</TextUnit>
    <TextUnit id="263" loc="272">τί γὰρ τὸ πιστόν; ἔστι τῶνδέ σοι τέκμαρ;</TextUnit>
    <TextUnit id="264" loc="273">ἔστιν: τί δ' οὐχί; μὴ δολώσαντος θεοῦ.</TextUnit>
    <TextUnit id="265" loc="274">πότερα δ' ὀνείρων φάσματ' εὐπιθῆ σέβεις;</TextUnit>
    <TextUnit id="266" loc="275">οὐ δόξαν ἂν λάβοιμι βριζούσης φρενός.</TextUnit>
    <TextUnit id="267" loc="276">ἀλλ' ἦ ς' ἐπίανέν τις ἄπτερος φάτις;</TextUnit>
    <TextUnit id="268" loc="277">παιδὸς νέας ὣς κάρτ' ἐμωμήσω φρένας.</TextUnit>
    <TextUnit id="269" loc="278">ποίου χρόνου δὲ καὶ πεπόρθηται πόλις;</TextUnit>
    <TextUnit id="270" loc="279">τῆς νῦν τεκούσης φῶς τόδ' εὐφρόνης λέγω.</TextUnit>
    <TextUnit id="271" loc="280">καὶ τίς τόδ' ἐξίκοιτ' ἂν ἀγγέλων τάχος;</TextUnit>
    <TextUnit id="272" loc="281">̔́Ηφαιστος ̓́Ιδης λαμπρὸν ἐκπέμπων σέλας.</TextUnit>
    <TextUnit id="273" loc="282">φρυκτὸς δὲ φρυκτὸν δεῦρ' ἀπ' ἀγγάρου πυρὸς</TextUnit>
    <TextUnit id="274" loc="283">ἔπεμπεν: ̓́Ιδη μὲν πρὸς ̔Ερμαῖον λέπας</TextUnit>
    <TextUnit id="275" loc="284">Λήμνου: μέγαν δὲ πανὸν ἐκ νήσου τρίτον</TextUnit>
    <TextUnit id="276" loc="285">̓Αθῷον αἶπος Ζηνὸς ἐξεδέξατο,</TextUnit>
    <TextUnit id="277" loc="286">ὑπερτελής τε, πόντον ὥστε νωτίσαι,</TextUnit>
    <TextUnit id="278" loc="287">ἰσχὺς πορευτοῦ λαμπάδος πρὸς ἡδονὴν</TextUnit>
    <TextUnit id="279" loc="288">†πεύκη τὸ χρυσοφεγγές, ὥς τις ἥλιος,</TextUnit>
    <TextUnit id="280" loc="289">σέλας παραγγείλασα Μακίστου σκοπαῖς:</TextUnit>
    <TextUnit id="281" loc="290">ὁ δ' οὔτι μέλλων οὐδ' ἀφρασμόνως ὕπνῳ</TextUnit>
    <TextUnit id="282" loc="291">νικώμενος παρῆκεν ἀγγέλου μέρος:</TextUnit>
    <TextUnit id="283" loc="292">ἑκὰς δὲ φρυκτοῦ φῶς ἐπ' Εὐρίπου ῥοὰς</TextUnit>
    <TextUnit id="284" loc="293">Μεσσαπίου φύλαξι σημαίνει μολόν.</TextUnit>
    <TextUnit id="285" loc="294">οἱ δ' ἀντέλαμψαν καὶ παρήγγειλαν πρόσω</TextUnit>
    <TextUnit id="286" loc="295">γραίας ἐρείκης θωμὸν ἅψαντες πυρί.</TextUnit>
    <TextUnit id="287" loc="296">σθένουσα λαμπὰς δ' οὐδέπω μαυρουμένη,</TextUnit>
    <TextUnit id="288" loc="297">ὑπερθοροῦσα πεδίον ̓Ασωποῦ, δίκην</TextUnit>
    <TextUnit id="289" loc="298">φαιδρᾶς σελήνης, πρὸς Κιθαιρῶνος λέπας</TextUnit>
    <TextUnit id="290" loc="299">ἤγειρεν ἄλλην ἐκδοχὴν πομποῦ πυρός.</TextUnit>
    <TextUnit id="291" loc="300">φάος δὲ τηλέπομπον οὐκ ἠναίνετο</TextUnit>
    <TextUnit id="292" loc="301">φρουρὰ πλέον καίουσα τῶν εἰρημένων:</TextUnit>
    <TextUnit id="293" loc="302">λίμνην δ' ὑπὲρ Γοργῶπιν ἔσκηψεν φάος:</TextUnit>
    <TextUnit id="294" loc="303">ὄρος τ' ἐπ' Αἰγίπλαγκτον ἐξικνούμενον</TextUnit>
    <TextUnit id="295" loc="304">ὤτρυνε θεσμὸν μὴ χρονίζεσθαι πυρός.</TextUnit>
    <TextUnit id="296" loc="305">πέμπουσι δ' ἀνδαίοντες ἀφθόνῳ μένει</TextUnit>
    <TextUnit id="297" loc="306">φλογὸς μέγαν πώγωνα, καὶ Σαρωνικοῦ</TextUnit>
    <TextUnit id="298" loc="307">πορθμοῦ κάτοπτον πρῶν' ὑπερβάλλειν πρόσω</TextUnit>
    <TextUnit id="299" loc="308">φλέγουσαν: ἔστ' ἔσκηψεν εὖτ' ἀφίκετο</TextUnit>
    <TextUnit id="300" loc="309">̓Αραχναῖον αἶπος, ἀστυγείτονας σκοπάς:</TextUnit>
    <TextUnit id="301" loc="310">κἄπειτ' ̓Ατρειδῶν ἐς τόδε σκήπτει στέγος</TextUnit>
    <TextUnit id="302" loc="311">φάος τόδ' οὐκ ἄπαππον ̓Ιδαίου πυρός.</TextUnit>
    <TextUnit id="303" loc="312">τοιοίδε τοί μοι λαμπαδηφόρων νόμοι,</TextUnit>
    <TextUnit id="304" loc="313">ἄλλος παρ' ἄλλου διαδοχαῖς πληρούμενοι:</TextUnit>
    <TextUnit id="305" loc="314">νικᾷ δ' ὁ πρῶτος καὶ τελευταῖος δραμών.</TextUnit>
    <TextUnit id="306" loc="315">τέκμαρ τοιοῦτον σύμβολόν τέ σοι λέγω</TextUnit>
    <TextUnit id="307" loc="316">ἀνδρὸς παραγγείλαντος ἐκ Τροίας ἐμοί.</TextUnit>
    <TextUnit id="308" loc="317">θεοῖς μὲν αὖθις, ὦ γύναι, προσεύξομαι.</TextUnit>
    <TextUnit id="309" loc="318">λόγους δ' ἀκοῦσαι τούσδε κἀποθαυμάσαι</TextUnit>
    <TextUnit id="310" loc="319">διηνεκῶς θέλοιμ' ἂν ὡς λέγοις πάλιν.</TextUnit>
    <TextUnit id="311" loc="320">Τροίαν ̓Αχαιοὶ τῇδ' ἔχους' ἐν ἡμέρᾳ.</TextUnit>
    <TextUnit id="312" loc="321">οἶμαι βοὴν ἄμεικτον ἐν πόλει πρέπειν.</TextUnit>
    <TextUnit id="313" loc="322">ὄξος τ' ἄλειφά τ' ἐγχέας ταὐτῷ κύτει</TextUnit>
    <TextUnit id="314" loc="323">διχοστατοῦντ' ἄν, οὐ φίλω, προσεννέποις.</TextUnit>
    <TextUnit id="315" loc="324">καὶ τῶν ἁλόντων καὶ κρατησάντων δίχα</TextUnit>
    <TextUnit id="316" loc="325">φθογγὰς ἀκούειν ἔστι συμφορᾶς διπλῆς.</TextUnit>
    <TextUnit id="317" loc="326">οἱ μὲν γὰρ ἀμφὶ σώμασιν πεπτωκότες</TextUnit>
    <TextUnit id="318" loc="327">ἀνδρῶν κασιγνήτων τε καὶ φυταλμίων</TextUnit>
    <TextUnit id="319" loc="328">παῖδες γερόντων οὐκέτ' ἐξ ἐλευθέρου</TextUnit>
    <TextUnit id="320" loc="329">δέρης ἀποιμώζουσι φιλτάτων μόρον:</TextUnit>
    <TextUnit id="321" loc="330">τοὺς δ' αὖτε νυκτίπλαγκτος ἐκ μάχης πόνος</TextUnit>
    <TextUnit id="322" loc="331">νήστεις πρὸς ἀρίστοισιν ὧν ἔχει πόλις</TextUnit>
    <TextUnit id="323" loc="332">τάσσει, πρὸς οὐδὲν ἐν μέρει τεκμήριον,</TextUnit>
    <TextUnit id="324" loc="333">ἀλλ' ὡς ἕκαστος ἔσπασεν τύχης πάλον.</TextUnit>
    <TextUnit id="325" loc="334">ἐν δ' αἰχμαλώτοις Τρωικοῖς οἰκήμασιν</TextUnit>
    <TextUnit id="326" loc="335">ναίουσιν ἤδη, τῶν ὑπαιθρίων πάγων</TextUnit>
    <TextUnit id="327" loc="336">δρόσων τ' ἀπαλλαγέντες, ὡς δ' εὐδαίμονες</TextUnit>
    <TextUnit id="328" loc="337">ἀφύλακτον εὑδήσουσι πᾶσαν εὐφρόνην.</TextUnit>
    <TextUnit id="329" loc="338">εἰ δ' εὖ σέβουσι τοὺς πολισσούχους θεοὺς</TextUnit>
    <TextUnit id="330" loc="339">τοὺς τῆς ἁλούσης γῆς θεῶν θ' ἱδρύματα,</TextUnit>
    <TextUnit id="331" loc="340">οὔ τἂν ἑλόντες αὖθις ἀνθαλοῖεν ἄν.</TextUnit>
    <TextUnit id="332" loc="341">ἔρως δὲ μή τις πρότερον ἐμπίπτῃ στρατῷ</TextUnit>
    <TextUnit id="333" loc="342">πορθεῖν ἃ μὴ χρή, κέρδεσιν νικωμένους.</TextUnit>
    <TextUnit id="334" loc="343">δεῖ γὰρ πρὸς οἴκους νοστίμου σωτηρίας</TextUnit>
    <TextUnit id="335" loc="344">κάμψαι διαύλου θάτερον κῶλον πάλιν:</TextUnit>
    <TextUnit id="336" loc="345">θεοῖς δ' ἀναμπλάκητος εἰ μόλοι στρατός,</TextUnit>
    <TextUnit id="337" loc="346">ἐγρηγορὸς τὸ πῆμα τῶν ὀλωλότων</TextUnit>
    <TextUnit id="338" loc="347">γένοιτ' ἄν, εἰ πρόσπαια μὴ τύχοι κακά.</TextUnit>
    <TextUnit id="339" loc="348">τοιαῦτά τοι γυναικὸς ἐξ ἐμοῦ κλύεις:</TextUnit>
    <TextUnit id="340" loc="349">τὸ δ' εὖ κρατοίη μὴ διχορρόπως ἰδεῖν.</TextUnit>
    <TextUnit id="341" loc="350">πολλῶν γὰρ ἐσθλῶν τήνδ' ὄνησιν εἱλόμην.</TextUnit>
    <TextUnit id="342" loc="351">γύναι, κατ' ἄνδρα σώφρον' εὐφρόνως λέγεις.</TextUnit>
    <TextUnit id="343" loc="352">ἐγὼ δ' ἀκούσας πιστά σου τεκμήρια</TextUnit>
    <TextUnit id="344" loc="353">θεοὺς προσειπεῖν εὖ παρασκευάζομαι.</TextUnit>
    <TextUnit id="345" loc="354">χάρις γὰρ οὐκ ἄτιμος εἴργασται πόνων.</TextUnit>
    <TextUnit id="346" loc="355">ὦ Ζεῦ βασιλεῦ καὶ νὺξ φιλία</TextUnit>
    <TextUnit id="347" loc="356">μεγάλων κόσμων κτεάτειρα,</TextUnit>
    <TextUnit id="348" loc="357">ἥτ' ἐπὶ Τροίας πύργοις ἔβαλες</TextUnit>
    <TextUnit id="349" loc="358">στεγανὸν δίκτυον, ὡς μήτε μέγαν</TextUnit>
    <TextUnit id="350" loc="359">μήτ' οὖν νεαρῶν τιν' ὑπερτελέσαι</TextUnit>
    <TextUnit id="351" loc="360">μέγα δουλείας</TextUnit>
    <TextUnit id="352" loc="361">γάγγαμον, ἄτης παναλώτου.</TextUnit>
    <TextUnit id="353" loc="362">Δία τοι ξένιον μέγαν αἰδοῦμαι</TextUnit>
    <TextUnit id="354" loc="363">τὸν τάδε πράξαντ' ἐπ' ̓Αλεξάνδρῳ</TextUnit>
    <TextUnit id="355" loc="364">τείνοντα πάλαι τόξον, ὅπως ἂν</TextUnit>
    <TextUnit id="356" loc="365">μήτε πρὸ καιροῦ μήθ' ὑπὲρ ἄστρων</TextUnit>
    <TextUnit id="357" loc="366">βέλος ἠλίθιον σκήψειεν.</TextUnit>
    <TextUnit id="358" loc="367">Διὸς πλαγὰν ἔχουσιν εἰπεῖν,</TextUnit>
    <TextUnit id="359" loc="368">πάρεστιν τοῦτό γ' ἐξιχνεῦσαι.</TextUnit>
    <TextUnit id="360" loc="369">ὡς ἔπραξεν ὡς ἔκρανεν. οὐκ ἔφα τις</TextUnit>
    <TextUnit id="361" loc="370">θεοὺς βροτῶν ἀξιοῦσθαι μέλειν</TextUnit>
    <TextUnit id="362" loc="371">ὅσοις ἀθίκτων χάρις</TextUnit>
    <TextUnit id="363" loc="372">πατοῖθ': ὁ δ' οὐκ εὐσεβής.</TextUnit>
    <TextUnit id="364" loc="373">πέφανται δ' ἐκτίνους'</TextUnit>
    <TextUnit id="365" loc="375">ἀτολμήτων ἀρὴ</TextUnit>
    <TextUnit id="366" loc="376">πνεόντων μεῖζον ἢ δικαίως,</TextUnit>
    <TextUnit id="367" loc="377">φλεόντων δωμάτων ὑπέρφευ</TextUnit>
    <TextUnit id="368" loc="378">ὑπὲρ τὸ βέλτιστον. ἔστω δ' ἀπή-</TextUnit>
    <TextUnit id="369" loc="379">μαντον, ὥστ' ἀπαρκεῖν</TextUnit>
    <TextUnit id="370" loc="380">εὖ πραπίδων λαχόντα.</TextUnit>
    <TextUnit id="371" loc="381">οὐ γὰρ ἔστιν ἔπαλξις</TextUnit>
    <TextUnit id="372" loc="382">πλούτου πρὸς κόρον ἀνδρὶ</TextUnit>
    <TextUnit id="373" loc="383">λακτίσαντι μέγαν Δίκας</TextUnit>
    <TextUnit id="374" loc="384">βωμὸν εἰς ἀφάνειαν.</TextUnit>
    <TextUnit id="375" loc="385">βιᾶται δ' ἁ τάλαινα πειθώ,</TextUnit>
    <TextUnit id="376" loc="386">προβούλου παῖς ἄφερτος ἄτας.</TextUnit>
    <TextUnit id="377" loc="387">ἄκος δὲ πᾶν μάταιον. οὐκ ἐκρύφθη,</TextUnit>
    <TextUnit id="378" loc="388">πρέπει δέ, φῶς αἰνολαμπές, σίνος:</TextUnit>
    <TextUnit id="379" loc="390">κακοῦ δὲ χαλκοῦ τρόπον</TextUnit>
    <TextUnit id="380" loc="391">τρίβῳ τε καὶ προσβολαῖς</TextUnit>
    <TextUnit id="381" loc="392">μελαμπαγὴς πέλει</TextUnit>
    <TextUnit id="382" loc="393">δικαιωθείς, ἐπεὶ</TextUnit>
    <TextUnit id="383" loc="394">διώκει παῖς ποτανὸν ὄρνιν,</TextUnit>
    <TextUnit id="384" loc="395">πόλει πρόστριμμ' ἄφερτον ἐνθείς.</TextUnit>
    <TextUnit id="385" loc="396">λιτᾶν δ' ἀκούει μὲν οὔτις θεῶν:</TextUnit>
    <TextUnit id="386" loc="397">τὸν δ' ἐπίστροφον τῶν</TextUnit>
    <TextUnit id="387" loc="398">φῶτ' ἄδικον καθαιρεῖ.</TextUnit>
    <TextUnit id="388" loc="399">οἷος καὶ Πάρις ἐλθὼν</TextUnit>
    <TextUnit id="389" loc="400">ἐς δόμον τὸν ̓Ατρειδᾶν</TextUnit>
    <TextUnit id="390" loc="401">ᾔσχυνε ξενίαν τράπε-</TextUnit>
    <TextUnit id="391" loc="402">ζαν κλοπαῖσι γυναικός.</TextUnit>
    <TextUnit id="392" loc="403">λιποῦσα δ' ἀστοῖσιν ἀσπίστοράς</TextUnit>
    <TextUnit id="393" loc="404">τε καὶ κλόνους λογχίμους</TextUnit>
    <TextUnit id="394" loc="405">ναυβάτας θ' ὁπλισμούς,</TextUnit>
    <TextUnit id="395" loc="406">ἄγουσά τ' ἀντίφερνον ̓Ιλίῳ φθορὰν</TextUnit>
    <TextUnit id="396" loc="407">βέβακεν ῥίμφα διὰ</TextUnit>
    <TextUnit id="397" loc="408">πυλᾶν ἄτλητα τλᾶσα: πολλὰ δ' ἔστενον</TextUnit>
    <TextUnit id="398" loc="409">τόδ' ἐννέποντες δόμων προφῆται:</TextUnit>
    <TextUnit id="399" loc="410">“ἰὼ ἰὼ δῶμα δῶμα καὶ πρόμοι,</TextUnit>
    <TextUnit id="400" loc="411">ἰὼ λέχος καὶ στίβοι φιλάνορες.</TextUnit>
    <TextUnit id="401" loc="412">πάρεστι σιγὰς ἀτίμους ἀλοιδόρους</TextUnit>
    <TextUnit id="402" loc="413">ἄλγιστ' ἀφημένων ἰδεῖν.</TextUnit>
    <TextUnit id="403" loc="414">πόθῳ δ' ὑπερποντίας</TextUnit>
    <TextUnit id="404" loc="415">φάσμα δόξει δόμων ἀνάσσειν.</TextUnit>
    <TextUnit id="405" loc="416">εὐμόρφων δὲ κολοσσῶν</TextUnit>
    <TextUnit id="406" loc="417">ἔχθεται χάρις ἀνδρί:</TextUnit>
    <TextUnit id="407" loc="418">ὀμμάτων δ' ἐν ἀχηνίαις</TextUnit>
    <TextUnit id="408" loc="419">ἔρρει πᾶς' ̓Αφροδίτα.”</TextUnit>
    <TextUnit id="409" loc="420">“ὀνειρόφαντοι δὲ πενθήμονες</TextUnit>
    <TextUnit id="410" loc="421">πάρεισι δόξαι φέρου-</TextUnit>
    <TextUnit id="411" loc="422">σαι χάριν ματαίαν.</TextUnit>
    <TextUnit id="412" loc="423">μάταν γάρ, εὖτ' ἂν ἐσθλά τις δοκῶν ὁρᾷ,</TextUnit>
    <TextUnit id="413" loc="424">παραλλάξασα διὰ</TextUnit>
    <TextUnit id="414" loc="425">χερῶν βέβακεν ὄψις οὐ μεθύστερον</TextUnit>
    <TextUnit id="415" loc="426">πτεροῖς ὀπαδοῦς' ὕπνου κελεύθοις.”</TextUnit>
    <TextUnit id="416" loc="427">τὰ μὲν κατ' οἴκους ἐφ' ἑστίας ἄχη</TextUnit>
    <TextUnit id="417" loc="428">τάδ' ἐστὶ καὶ τῶνδ' ὑπερβατώτερα.</TextUnit>
    <TextUnit id="418" loc="429">τὸ πᾶν δ' ἀφ' ̔́Ελλανος αἴας συνορμένοις</TextUnit>
    <TextUnit id="419" loc="430">πένθει' ἀτλησικάρδιος</TextUnit>
    <TextUnit id="420" loc="431">δόμων ἑκάστου πρέπει.</TextUnit>
    <TextUnit id="421" loc="432">πολλὰ γοῦν θιγγάνει πρὸς ἧπαρ:</TextUnit>
    <TextUnit id="422" loc="433">οὓς μὲν γάρ τις ἔπεμψεν</TextUnit>
    <TextUnit id="423" loc="434">οἶδεν, ἀντὶ δὲ φωτῶν</TextUnit>
    <TextUnit id="424" loc="435">τεύχη καὶ σποδὸς εἰς ἑκά-</TextUnit>
    <TextUnit id="425" loc="436">στου δόμους ἀφικνεῖται.</TextUnit>
    <TextUnit id="426" loc="437">ὁ χρυσαμοιβὸς δ' ̓́Αρης σωμάτων</TextUnit>
    <TextUnit id="427" loc="438">καὶ ταλαντοῦχος ἐν μάχῃ δορὸς</TextUnit>
    <TextUnit id="428" loc="440">πυρωθὲν ἐξ ̓Ιλίου</TextUnit>
    <TextUnit id="429" loc="441">φίλοισι πέμπει βαρὺ</TextUnit>
    <TextUnit id="430" loc="442">ψῆγμα δυσδάκρυτον ἀν-</TextUnit>
    <TextUnit id="431" loc="443">τήνορος σποδοῦ γεμί-</TextUnit>
    <TextUnit id="432" loc="444">ζων λέβητας εὐθέτους.</TextUnit>
    <TextUnit id="433" loc="445">στένουσι δ' εὖ λέγοντες ἄν-</TextUnit>
    <TextUnit id="434" loc="446">δρα τὸν μὲν ὡς μάχης ἴδρις,</TextUnit>
    <TextUnit id="435" loc="447">τὸν δ' ἐν φοναῖς καλῶς πεσόντ'—</TextUnit>
    <TextUnit id="436" loc="448">ἀλλοτρίας διαὶ γυναι-</TextUnit>
    <TextUnit id="437" loc="449">κός: τάδε σῖγά τις βαύ̈-</TextUnit>
    <TextUnit id="438" loc="450">ζει, φθονερὸν δ' ὑπ' ἄλγος ἕρ-</TextUnit>
    <TextUnit id="439" loc="451">πει προδίκοις ̓Ατρείδαις.</TextUnit>
    <TextUnit id="440" loc="452">οἱ δ' αὐτοῦ περὶ τεῖχος</TextUnit>
    <TextUnit id="441" loc="453">θήκας ̓Ιλιάδος γᾶς</TextUnit>
    <TextUnit id="442" loc="454">εὔμορφοι κατέχουσιν: ἐχ-</TextUnit>
    <TextUnit id="443" loc="455">θρὰ δ' ἔχοντας ἔκρυψεν.</TextUnit>
    <TextUnit id="444" loc="456">βαρεῖα δ' ἀστῶν φάτις ξὺν κότῳ:</TextUnit>
    <TextUnit id="445" loc="457">δημοκράντου δ' ἀρᾶς τίνει χρέος.</TextUnit>
    <TextUnit id="446" loc="458">μένει δ' ἀκοῦσαί τί μου</TextUnit>
    <TextUnit id="447" loc="460">μέριμνα νυκτηρεφές.</TextUnit>
    <TextUnit id="448" loc="461">τῶν πολυκτόνων γὰρ οὐκ</TextUnit>
    <TextUnit id="449" loc="462">ἄσκοποι θεοί. κελαι-</TextUnit>
    <TextUnit id="450" loc="463">ναὶ δ' ̓Ερινύες χρόνῳ</TextUnit>
    <TextUnit id="451" loc="464">τυχηρὸν ὄντ' ἄνευ δίκας</TextUnit>
    <TextUnit id="452" loc="465">παλιντυχεῖ τριβᾷ βίου</TextUnit>
    <TextUnit id="453" loc="466">τιθεῖς' ἀμαυρόν, ἐν δ' ἀί-</TextUnit>
    <TextUnit id="454" loc="467">στοις τελέθοντος οὔτις ἀλ-</TextUnit>
    <TextUnit id="455" loc="468">κά: τὸ δ' ὑπερκόπως κλύειν</TextUnit>
    <TextUnit id="456" loc="469">εὖ βαρύ: βάλλεται γὰρ ὄς-</TextUnit>
    <TextUnit id="457" loc="470">σοις Διόθεν κάρανα.</TextUnit>
    <TextUnit id="458" loc="471">κρίνω δ' ἄφθονον ὄλβον:</TextUnit>
    <TextUnit id="459" loc="472">μήτ' εἴην πτολιπόρθης</TextUnit>
    <TextUnit id="460" loc="473">μήτ' οὖν αὐτὸς ἁλοὺς ὑπ' ἄλ-</TextUnit>
    <TextUnit id="461" loc="474">λων βίον κατίδοιμι.</TextUnit>
    <TextUnit id="462" loc="475">πυρὸς δ' ὑπ' εὐαγγέλου</TextUnit>
    <TextUnit id="463" loc="476">πόλιν διήκει θοὰ</TextUnit>
    <TextUnit id="464" loc="477">βάξις: εἰ δ' ἐτήτυμος,</TextUnit>
    <TextUnit id="465" loc="478">τίς οἶδεν, ἤ τι θεῖόν ἐστί πῃ ψύθος.—</TextUnit>
    <TextUnit id="466" loc="479">τίς ὧδε παιδνὸς ἢ φρενῶν κεκομμένος,</TextUnit>
    <TextUnit id="467" loc="480">φλογὸς παραγγέλμασιν</TextUnit>
    <TextUnit id="468" loc="481">νέοις πυρωθέντα καρδίαν ἔπειτ'</TextUnit>
    <TextUnit id="469" loc="482">ἀλλαγᾷ λόγου καμεῖν;—</TextUnit>
    <TextUnit id="470" loc="483">ἐν γυναικὸς αἰχμᾷ πρέπει</TextUnit>
    <TextUnit id="471" loc="484">πρὸ τοῦ φανέντος χάριν ξυναινέσαι.—</TextUnit>
    <TextUnit id="472" loc="485">πιθανὸς ἄγαν ὁ θῆλυς ὅρος ἐπινέμεται</TextUnit>
    <TextUnit id="473" loc="486">ταχύπορος: ἀλλὰ ταχύμορον</TextUnit>
    <TextUnit id="474" loc="487">γυναικογήρυτον ὄλλυται κλέος.—</TextUnit>
    <TextUnit id="475" loc="488">τάχ' εἰσόμεσθα λαμπάδων φαεσφόρων</TextUnit>
    <TextUnit id="476" loc="490">φρυκτωριῶν τε καὶ πυρὸς παραλλαγάς,</TextUnit>
    <TextUnit id="477" loc="491">εἴτ' οὖν ἀληθεῖς εἶτ' ὀνειράτων δίκην</TextUnit>
    <TextUnit id="478" loc="492">τερπνὸν τόδ' ἐλθὸν φῶς ἐφήλωσεν φρένας.</TextUnit>
    <TextUnit id="479" loc="493">κήρυκ' ἀπ' ἀκτῆς τόνδ' ὁρῶ κατάσκιον</TextUnit>
    <TextUnit id="480" loc="494">κλάδοις ἐλαίας: μαρτυρεῖ δέ μοι κάσις</TextUnit>
    <TextUnit id="481" loc="495">πηλοῦ ξύνουρος διψία κόνις τάδε,</TextUnit>
    <TextUnit id="482" loc="496">ὡς οὔτ' ἄναυδος οὔτε σοι δαίων φλόγα</TextUnit>
    <TextUnit id="483" loc="497">ὕλης ὀρείας σημανεῖ καπνῷ πυρός,</TextUnit>
    <TextUnit id="484" loc="498">ἀλλ' ἢ τὸ χαίρειν μᾶλλον ἐκβάξει λέγων—</TextUnit>
    <TextUnit id="485" loc="499">τὸν ἀντίον δὲ τοῖσδ' ἀποστέργω λόγον:</TextUnit>
    <TextUnit id="486" loc="500">εὖ γὰρ πρὸς εὖ φανεῖσι προσθήκη πέλοι.—</TextUnit>
    <TextUnit id="487" loc="501">ὅστις τάδ' ἄλλως τῇδ' ἐπεύχεται πόλει,</TextUnit>
    <TextUnit id="488" loc="502">αὐτὸς φρενῶν καρποῖτο τὴν ἁμαρτίαν.</TextUnit>
    <TextUnit id="489" loc="503">ἰὼ πατρῷον οὖδας ̓Αργείας χθονός,</TextUnit>
    <TextUnit id="490" loc="504">δεκάτου σε φέγγει τῷδ' ἀφικόμην ἔτους,</TextUnit>
    <TextUnit id="491" loc="505">πολλῶν ῥαγεισῶν ἐλπίδων μιᾶς τυχών.</TextUnit>
    <TextUnit id="492" loc="506">οὐ γάρ ποτ' ηὔχουν τῇδ' ἐν ̓Αργείᾳ χθονὶ</TextUnit>
    <TextUnit id="493" loc="507">θανὼν μεθέξειν φιλτάτου τάφου μέρος.</TextUnit>
    <TextUnit id="494" loc="508">νῦν χαῖρε μὲν χθών, χαῖρε δ' ἡλίου φάος,</TextUnit>
    <TextUnit id="495" loc="509">ὕπατός τε χώρας Ζεύς, ὁ Πύθιός τ' ἄναξ,</TextUnit>
    <TextUnit id="496" loc="510">τόξοις ἰάπτων μηκέτ' εἰς ἡμᾶς βέλη:</TextUnit>
    <TextUnit id="497" loc="511">ἅλις παρὰ Σκάμανδρον ἦσθ' ἀνάρσιος:</TextUnit>
    <TextUnit id="498" loc="512">νῦν δ' αὖτε σωτὴρ ἴσθι καὶ παιώνιος,</TextUnit>
    <TextUnit id="499" loc="513">ἄναξ ̓́Απολλον. τούς τ' ἀγωνίους θεοὺς</TextUnit>
    <TextUnit id="500" loc="514">πάντας προσαυδῶ, τόν τ' ἐμὸν τιμάορον</TextUnit>
    <TextUnit id="501" loc="515">̔Ερμῆν, φίλον κήρυκα, κηρύκων σέβας,</TextUnit>
    <TextUnit id="502" loc="516">ἥρως τε τοὺς πέμψαντας, εὐμενεῖς πάλιν</TextUnit>
    <TextUnit id="503" loc="517">στρατὸν δέχεσθαι τὸν λελειμμένον δορός.</TextUnit>
    <TextUnit id="504" loc="518">ἰὼ μέλαθρα βασιλέων, φίλαι στέγαι,</TextUnit>
    <TextUnit id="505" loc="519">σεμνοί τε θᾶκοι, δαίμονές τ' ἀντήλιοι,</TextUnit>
    <TextUnit id="506" loc="520">εἴ που πάλαι, φαιδροῖσι τοισίδ' ὄμμασι</TextUnit>
    <TextUnit id="507" loc="521">δέξασθε κόσμῳ βασιλέα πολλῷ χρόνῳ.</TextUnit>
    <TextUnit id="508" loc="522">ἥκει γὰρ ὑμῖν φῶς ἐν εὐφρόνῃ φέρων</TextUnit>
    <TextUnit id="509" loc="523">καὶ τοῖσδ' ἅπασι κοινὸν ̓Αγαμέμνων ἄναξ.</TextUnit>
    <TextUnit id="510" loc="524">ἀλλ' εὖ νιν ἀσπάσασθε, καὶ γὰρ οὖν πρέπει</TextUnit>
    <TextUnit id="511" loc="525">Τροίαν κατασκάψαντα τοῦ δικηφόρου</TextUnit>
    <TextUnit id="512" loc="526">Διὸς μακέλλῃ, τῇ κατείργασται πέδον.</TextUnit>
    <TextUnit id="513" loc="527">βωμοὶ δ' ἄιστοι καὶ θεῶν ἱδρύματα,</TextUnit>
    <TextUnit id="514" loc="528">καὶ σπέρμα πάσης ἐξαπόλλυται χθονός.</TextUnit>
    <TextUnit id="515" loc="529">τοιόνδε Τροίᾳ περιβαλὼν ζευκτήριον</TextUnit>
    <TextUnit id="516" loc="530">ἄναξ ̓Ατρείδης πρέσβυς εὐδαίμων ἀνὴρ</TextUnit>
    <TextUnit id="517" loc="531">ἥκει, τίεσθαι δ' ἀξιώτατος βροτῶν</TextUnit>
    <TextUnit id="518" loc="532">τῶν νῦν: Πάρις γὰρ οὔτε συντελὴς πόλις</TextUnit>
    <TextUnit id="519" loc="533">ἐξεύχεται τὸ δρᾶμα τοῦ πάθους πλέον.</TextUnit>
    <TextUnit id="520" loc="534">ὀφλὼν γὰρ ἁρπαγῆς τε καὶ κλοπῆς δίκην</TextUnit>
    <TextUnit id="521" loc="535">τοῦ ῥυσίου θ' ἥμαρτε καὶ πανώλεθρον</TextUnit>
    <TextUnit id="522" loc="536">αὐτόχθονον πατρῷον ἔθρισεν δόμον.</TextUnit>
    <TextUnit id="523" loc="537">διπλᾶ δ' ἔτεισαν Πριαμίδαι θἀμάρτια.</TextUnit>
    <TextUnit id="524" loc="538">κῆρυξ ̓Αχαιῶν χαῖρε τῶν ἀπὸ στρατοῦ.</TextUnit>
    <TextUnit id="525" loc="539">χαίρω γε: τεθνάναι δ' οὐκέτ' ἀντερῶ θεοῖς.</TextUnit>
    <TextUnit id="526" loc="540">ἔρως πατρῴας τῆσδε γῆς ς' ἐγύμνασεν;</TextUnit>
    <TextUnit id="527" loc="541">ὥστ' ἐνδακρύειν γ' ὄμμασιν χαρᾶς ὕπο.</TextUnit>
    <TextUnit id="528" loc="542">τερπνῆς ἄρ' ἦτε τῆσδ' ἐπήβολοι νόσου.</TextUnit>
    <TextUnit id="529" loc="543">πῶς δή; διδαχθεὶς τοῦδε δεσπόσω λόγου.</TextUnit>
    <TextUnit id="530" loc="544">τῶν ἀντερώντων ἱμέρῳ πεπληγμένοι.</TextUnit>
    <TextUnit id="531" loc="545">ποθεῖν ποθοῦντα τήνδε γῆν στρατὸν λέγεις;</TextUnit>
    <TextUnit id="532" loc="546">ὡς πόλλ' ἀμαυρᾶς ἐκ φρενός μ' ἀναστένειν</TextUnit>
    <TextUnit id="533" loc="547">πόθεν τὸ δύσφρον τοῦτ' ἐπῆν θυμῷ στύγος;</TextUnit>
    <TextUnit id="534" loc="548">πάλαι τὸ σιγᾶν φάρμακον βλάβης ἔχω.</TextUnit>
    <TextUnit id="535" loc="549">καὶ πῶς; ἀπόντων κοιράνων ἔτρεις τινάς;</TextUnit>
    <TextUnit id="536" loc="550">ὡς νῦν, τὸ σὸν δή, καὶ θανεῖν πολλὴ χάρις.</TextUnit>
    <TextUnit id="537" loc="551">εὖ γὰρ πέπρακται. ταῦτα δ' ἐν πολλῷ χρόνῳ</TextUnit>
    <TextUnit id="538" loc="552">τὰ μέν τις ἂν λέξειεν εὐπετῶς ἔχειν,</TextUnit>
    <TextUnit id="539" loc="553">τὰ δ' αὖτε κἀπίμομφα. τίς δὲ πλὴν θεῶν</TextUnit>
    <TextUnit id="540" loc="554">ἅπαντ' ἀπήμων τὸν δι' αἰῶνος χρόνον;</TextUnit>
    <TextUnit id="541" loc="555">μόχθους γὰρ εἰ λέγοιμι καὶ δυσαυλίας,</TextUnit>
    <TextUnit id="542" loc="556">σπαρνὰς παρήξεις καὶ κακοστρώτους, τί δ' οὐ</TextUnit>
    <TextUnit id="543" loc="557">στένοντες, †οὐ λαχόντες† ἤματος μέρος;</TextUnit>
    <TextUnit id="544" loc="558">τὰ δ' αὖτε χέρσῳ καὶ προσῆν πλέον στύγος:</TextUnit>
    <TextUnit id="545" loc="559">εὐναὶ γὰρ ἦσαν δηί̈ων πρὸς τείχεσιν:</TextUnit>
    <TextUnit id="546" loc="560">ἐξ οὐρανοῦ δὲ κἀπὸ γῆς λειμώνιαι</TextUnit>
    <TextUnit id="547" loc="561">δρόσοι κατεψάκαζον, ἔμπεδον σίνος</TextUnit>
    <TextUnit id="548" loc="562">ἐσθημάτων, τιθέντες ἔνθηρον τρίχα.</TextUnit>
    <TextUnit id="549" loc="563">χειμῶνα δ' εἰ λέγοι τις οἰωνοκτόνον,</TextUnit>
    <TextUnit id="550" loc="564">οἷον παρεῖχ' ἄφερτον ̓Ιδαία χιών,</TextUnit>
    <TextUnit id="551" loc="565">ἢ θάλπος, εὖτε πόντος ἐν μεσημβριναῖς</TextUnit>
    <TextUnit id="552" loc="566">κοίταις ἀκύμων νηνέμοις εὕδοι πεσών</TextUnit>
    <TextUnit id="553" loc="567">τί ταῦτα πενθεῖν δεῖ; παροίχεται πόνος:</TextUnit>
    <TextUnit id="554" loc="568">παροίχεται δέ, τοῖσι μὲν τεθνηκόσιν</TextUnit>
    <TextUnit id="555" loc="569">τὸ μήποτ' αὖθις μηδ' ἀναστῆναι μέλειν.</TextUnit>
    <TextUnit id="556" loc="570">τί τοὺς ἀναλωθέντας ἐν ψήφῳ λέγειν,</TextUnit>
    <TextUnit id="557" loc="571">τὸν ζῶντα δ' ἀλγεῖν χρὴ τύχης παλιγκότου;</TextUnit>
    <TextUnit id="558" loc="572">καὶ πολλὰ χαίρειν ξυμφορὰς καταξιῶ.</TextUnit>
    <TextUnit id="559" loc="573">ἡμῖν δὲ τοῖς λοιποῖσιν ̓Αργείων στρατοῦ</TextUnit>
    <TextUnit id="560" loc="574">νικᾷ τὸ κέρδος, πῆμα δ' οὐκ ἀντιρρέπει:</TextUnit>
    <TextUnit id="561" loc="575">ὡς κομπάσαι τῷδ' εἰκὸς ἡλίου φάει</TextUnit>
    <TextUnit id="562" loc="576">ὑπὲρ θαλάσσης καὶ χθονὸς ποτωμένοις:</TextUnit>
    <TextUnit id="563" loc="577">“Τροίαν ἑλόντες δή ποτ' ̓Αργείων στόλος</TextUnit>
    <TextUnit id="564" loc="578">θεοῖς λάφυρα ταῦτα τοῖς καθ' ̔Ελλάδα</TextUnit>
    <TextUnit id="565" loc="579">δόμοις ἐπασσάλευσαν ἀρχαῖον γάνος.”</TextUnit>
    <TextUnit id="566" loc="580">τοιαῦτα χρὴ κλύοντας εὐλογεῖν πόλιν</TextUnit>
    <TextUnit id="567" loc="581">καὶ τοὺς στρατηγούς: καὶ χάρις τιμήσεται</TextUnit>
    <TextUnit id="568" loc="582">Διὸς τόδ' ἐκπράξασα.πάντ' ἔχεις λόγον.</TextUnit>
    <TextUnit id="569" loc="583">νικώμενος λόγοισιν οὐκ ἀναίνομαι:</TextUnit>
    <TextUnit id="570" loc="584">ἀεὶ γὰρ ἥβη τοῖς γέρουσιν εὖ μαθεῖν.</TextUnit>
    <TextUnit id="571" loc="585">δόμοις δὲ ταῦτα καὶ Κλυταιμήστρᾳ μέλειν</TextUnit>
    <TextUnit id="572" loc="586">εἰκὸς μάλιστα, σὺν δὲ πλουτίζειν ἐμέ.</TextUnit>
    <TextUnit id="573" loc="587">ἀνωλόλυξα μὲν πάλαι χαρᾶς ὕπο,</TextUnit>
    <TextUnit id="574" loc="588">ὅτ' ἦλθ' ὁ πρῶτος νύχιος ἄγγελος πυρός,</TextUnit>
    <TextUnit id="575" loc="589">φράζων ἅλωσιν ̓Ιλίου τ' ἀνάστασιν.</TextUnit>
    <TextUnit id="576" loc="590">καί τίς μ' ἐνίπτων εἶπε, “φρυκτωρῶν δία</TextUnit>
    <TextUnit id="577" loc="591">πεισθεῖσα Τροίαν νῦν πεπορθῆσθαι δοκεῖς;</TextUnit>
    <TextUnit id="578" loc="592">ἦ κάρτα πρὸς γυναικὸς αἴρεσθαι κέαρ.”</TextUnit>
    <TextUnit id="579" loc="593">λόγοις τοιούτοις πλαγκτὸς οὖς' ἐφαινόμην.</TextUnit>
    <TextUnit id="580" loc="594">ὅμως δ' ἔθυον, καὶ γυναικείῳ νόμῳ</TextUnit>
    <TextUnit id="581" loc="595">ὀλολυγμὸν ἄλλος ἄλλοθεν κατὰ πτόλιν</TextUnit>
    <TextUnit id="582" loc="596">ἔλασκον εὐφημοῦντες ἐν θεῶν ἕδραις</TextUnit>
    <TextUnit id="583" loc="597">θυηφάγον κοιμῶντες εὐώδη φλόγα.</TextUnit>
    <TextUnit id="584" loc="598">καὶ νῦν τὰ μάσσω μὲν τί δεῖ σέ μοι λέγειν;</TextUnit>
    <TextUnit id="585" loc="599">ἄνακτος αὐτοῦ πάντα πεύσομαι λόγον.</TextUnit>
    <TextUnit id="586" loc="600">ὅπως δ' ἄριστα τὸν ἐμὸν αἰδοῖον πόσιν</TextUnit>
    <TextUnit id="587" loc="601">σπεύσω πάλιν μολόντα δέξασθαι:—τί γὰρ</TextUnit>
    <TextUnit id="588" loc="602">γυναικὶ τούτου φέγγος ἥδιον δρακεῖν,</TextUnit>
    <TextUnit id="589" loc="603">ἀπὸ στρατείας ἀνδρὶ σώσαντος θεοῦ</TextUnit>
    <TextUnit id="590" loc="604">πύλας ἀνοῖξαι;—ταῦτ' ἀπάγγειλον πόσει:</TextUnit>
    <TextUnit id="591" loc="605">ἥκειν ὅπως τάχιστ' ἐράσμιον πόλει:</TextUnit>
    <TextUnit id="592" loc="606">γυναῖκα πιστὴν δ' ἐν δόμοις εὕροι μολὼν</TextUnit>
    <TextUnit id="593" loc="607">οἵαν περ οὖν ἔλειπε, δωμάτων κύνα</TextUnit>
    <TextUnit id="594" loc="608">ἐσθλὴν ἐκείνῳ, πολεμίαν τοῖς δύσφροσιν,</TextUnit>
    <TextUnit id="595" loc="609">καὶ τἄλλ' ὁμοίαν πάντα, σημαντήριον</TextUnit>
    <TextUnit id="596" loc="610">οὐδὲν διαφθείρασαν ἐν μήκει χρόνου.</TextUnit>
    <TextUnit id="597" loc="611">οὐδ' οἶδα τέρψιν οὐδ' ἐπίψογον φάτιν</TextUnit>
    <TextUnit id="598" loc="612">ἄλλου πρὸς ἀνδρὸς μᾶλλον ἢ χαλκοῦ βαφάς.</TextUnit>
    <TextUnit id="599" loc="613">τοιόσδ' ὁ κόμπος τῆς ἀληθείας γέμων</TextUnit>
    <TextUnit id="600" loc="614">οὐκ αἰσχρὸς ὡς γυναικὶ γενναίᾳ λακεῖν.</TextUnit>
    <TextUnit id="601" loc="615">αὕτη μὲν οὕτως εἶπε μανθάνοντί σοι</TextUnit>
    <TextUnit id="602" loc="616">τοροῖσιν ἑρμηνεῦσιν εὐπρεπῶς λόγον.</TextUnit>
    <TextUnit id="603" loc="617">σὺ δ' εἰπέ, κῆρυξ, Μενέλεων δὲ πεύθομαι.</TextUnit>
    <TextUnit id="604" loc="618">εἰ νόστιμός τε καὶ σεσωσμένος πάλιν</TextUnit>
    <TextUnit id="605" loc="619">ἥκει σὺν ὑμῖν, τῆσδε γῆς φίλον κράτος.</TextUnit>
    <TextUnit id="606" loc="620">οὐκ ἔσθ' ὅπως λέξαιμι τὰ ψευδῆ καλὰ</TextUnit>
    <TextUnit id="607" loc="621">ἐς τὸν πολὺν φίλοισι καρποῦσθαι χρόνον.</TextUnit>
    <TextUnit id="608" loc="622">πῶς δῆτ' ἂν εἰπὼν κεδνὰ τἀληθῆ τύχοις;</TextUnit>
    <TextUnit id="609" loc="623">σχισθέντα δ' οὐκ εὔκρυπτα γίγνεται τάδε.</TextUnit>
    <TextUnit id="610" loc="624">ἁνὴρ ἄφαντος ἐξ ̓Αχαιικοῦ στρατοῦ,</TextUnit>
    <TextUnit id="611" loc="625">αὐτός τε καὶ τὸ πλοῖον. οὐ ψευδῆ λέγω.</TextUnit>
    <TextUnit id="612" loc="626">πότερον ἀναχθεὶς ἐμφανῶς ἐξ ̓Ιλίου,</TextUnit>
    <TextUnit id="613" loc="627">ἢ χεῖμα, κοινὸν ἄχθος, ἥρπασε στρατοῦ;</TextUnit>
    <TextUnit id="614" loc="628">ἔκυρσας ὥστε τοξότης ἄκρος σκοποῦ:</TextUnit>
    <TextUnit id="615" loc="629">μακρὸν δὲ πῆμα συντόμως ἐφημίσω.</TextUnit>
    <TextUnit id="616" loc="630">πότερα γὰρ αὐτοῦ ζῶντος ἢ τεθνηκότος</TextUnit>
    <TextUnit id="617" loc="631">φάτις πρὸς ἄλλων ναυτίλων ἐκλῄζετο;</TextUnit>
    <TextUnit id="618" loc="632">οὐκ οἶδεν οὐδεὶς ὥστ' ἀπαγγεῖλαι τορῶς,</TextUnit>
    <TextUnit id="619" loc="633">πλὴν τοῦ τρέφοντος ̔Ηλίου χθονὸς φύσιν.</TextUnit>
    <TextUnit id="620" loc="634">πῶς γὰρ λέγεις χειμῶνα ναυτικῷ στρατῷ</TextUnit>
    <TextUnit id="621" loc="635">ἐλθεῖν τελευτῆσαί τε δαιμόνων κότῳ;</TextUnit>
    <TextUnit id="622" loc="636">εὔφημον ἦμαρ οὐ πρέπει κακαγγέλῳ</TextUnit>
    <TextUnit id="623" loc="637">γλώσσῃ μιαίνειν: χωρὶς ἡ τιμὴ θεῶν.</TextUnit>
    <TextUnit id="624" loc="638">ὅταν δ' ἀπευκτὰ πήματ' ἄγγελος πόλει</TextUnit>
    <TextUnit id="625" loc="639">στυγνῷ προσώπῳ πτωσίμου στρατοῦ φέρῃ,</TextUnit>
    <TextUnit id="626" loc="640">πόλει μὲν ἕλκος ἓν τὸ δήμιον τυχεῖν,</TextUnit>
    <TextUnit id="627" loc="641">πολλοὺς δὲ πολλῶν ἐξαγισθέντας δόμων</TextUnit>
    <TextUnit id="628" loc="642">ἄνδρας διπλῇ μάστιγι, τὴν ̓́Αρης φιλεῖ,</TextUnit>
    <TextUnit id="629" loc="643">δίλογχον ἄτην, φοινίαν ξυνωρίδα:</TextUnit>
    <TextUnit id="630" loc="644">τοιῶνδε μέντοι πημάτων σεσαγμένον</TextUnit>
    <TextUnit id="631" loc="645">πρέπει λέγειν παιᾶνα τόνδ' ̓Ερινύων.</TextUnit>
    <TextUnit id="632" loc="646">σωτηρίων δὲ πραγμάτων εὐάγγελον</TextUnit>
    <TextUnit id="633" loc="647">ἥκοντα πρὸς χαίρουσαν εὐεστοῖ πόλιν,</TextUnit>
    <TextUnit id="634" loc="648">πῶς κεδνὰ τοῖς κακοῖσι συμμείξω, λέγων</TextUnit>
    <TextUnit id="635" loc="649">χειμῶν' ̓Αχαιοῖς οὐκ ἀμήνιτον θεῶν;</TextUnit>
    <TextUnit id="636" loc="650">ξυνώμοσαν γάρ, ὄντες ἔχθιστοι τὸ πρίν,</TextUnit>
    <TextUnit id="637" loc="651">πῦρ καὶ θάλασσα, καὶ τὰ πίστ' ἐδειξάτην</TextUnit>
    <TextUnit id="638" loc="652">φθείροντε τὸν δύστηνον ̓Αργείων στρατόν.</TextUnit>
    <TextUnit id="639" loc="653">ἐν νυκτὶ δυσκύμαντα δ' ὠρώρει κακά.</TextUnit>
    <TextUnit id="640" loc="654">ναῦς γὰρ πρὸς ἀλλήλαισι Θρῄκιαι πνοαὶ</TextUnit>
    <TextUnit id="641" loc="655">ἤρεικον: αἱ δὲ κεροτυπούμεναι βίᾳ</TextUnit>
    <TextUnit id="642" loc="656">χειμῶνι τυφῶ σὺν ζάλῃ τ' ὀμβροκτύπῳ</TextUnit>
    <TextUnit id="643" loc="657">ᾤχοντ' ἄφαντοι ποιμένος κακοῦ στρόβῳ.</TextUnit>
    <TextUnit id="644" loc="658">ἐπεὶ δ' ἀνῆλθε λαμπρὸν ἡλίου φάος,</TextUnit>
    <TextUnit id="645" loc="659">ὁρῶμεν ἀνθοῦν πέλαγος Αἰγαῖον νεκροῖς</TextUnit>
    <TextUnit id="646" loc="660">ἀνδρῶν ̓Αχαιῶν ναυτικοῖς τ' ἐρειπίοις.</TextUnit>
    <TextUnit id="647" loc="661">ἡμᾶς γε μὲν δὴ ναῦν τ' ἀκήρατον σκάφος</TextUnit>
    <TextUnit id="648" loc="662">ἤτοι τις ἐξέκλεψεν ἢ 'ξῃτήσατο</TextUnit>
    <TextUnit id="649" loc="663">θεός τις, οὐκ ἄνθρωπος, οἴακος θιγών.</TextUnit>
    <TextUnit id="650" loc="664">τύχη δὲ σωτὴρ ναῦν θέλους' ἐφέζετο,</TextUnit>
    <TextUnit id="651" loc="665">ὡς μήτ' ἐν ὅρμῳ κύματος ζάλην ἔχειν</TextUnit>
    <TextUnit id="652" loc="666">μήτ' ἐξοκεῖλαι πρὸς κραταίλεων χθόνα.</TextUnit>
    <TextUnit id="653" loc="667">ἔπειτα δ' ̔́Αιδην πόντιον πεφευγότες,</TextUnit>
    <TextUnit id="654" loc="668">λευκὸν κατ' ἦμαρ, οὐ πεποιθότες τύχῃ,</TextUnit>
    <TextUnit id="655" loc="669">ἐβουκολοῦμεν φροντίσιν νέον πάθος,</TextUnit>
    <TextUnit id="656" loc="670">στρατοῦ καμόντος καὶ κακῶς σποδουμένου.</TextUnit>
    <TextUnit id="657" loc="671">καὶ νῦν ἐκείνων εἴ τίς ἐστιν ἐμπνέων,</TextUnit>
    <TextUnit id="658" loc="672">λέγουσιν ἡμᾶς ὡς ὀλωλότας, τί μή;</TextUnit>
    <TextUnit id="659" loc="673">ἡμεῖς τ' ἐκείνους ταὔτ' ἔχειν δοξάζομεν.</TextUnit>
    <TextUnit id="660" loc="674">γένοιτο δ' ὡς ἄριστα. Μενέλεων γὰρ οὖν</TextUnit>
    <TextUnit id="661" loc="675">πρῶτόν τε καὶ μάλιστα προσδόκα μολεῖν.</TextUnit>
    <TextUnit id="662" loc="676">εἰ γοῦν τις ἀκτὶς ἡλίου νιν ἱστορεῖ</TextUnit>
    <TextUnit id="663" loc="677">καὶ ζῶντα καὶ βλέποντα, μηχαναῖς Διός,</TextUnit>
    <TextUnit id="664" loc="678">οὔπω θέλοντος ἐξαναλῶσαι γένος,</TextUnit>
    <TextUnit id="665" loc="679">ἐλπίς τις αὐτὸν πρὸς δόμους ἥξειν πάλιν.</TextUnit>
    <TextUnit id="666" loc="680">τοσαῦτ' ἀκούσας ἴσθι τἀληθῆ κλύων.</TextUnit>
    <TextUnit id="667" loc="681">τίς ποτ' ὠνόμαζεν ὧδ'</TextUnit>
    <TextUnit id="668" loc="682">ἐς τὸ πᾶν ἐτητύμως—</TextUnit>
    <TextUnit id="669" loc="683">μή τις ὅντιν' οὐχ ὁρῶμεν προνοί-</TextUnit>
    <TextUnit id="670" loc="684">αισι τοῦ πεπρωμένου</TextUnit>
    <TextUnit id="671" loc="685">γλῶσσαν ἐν τύχᾳ νέμων;—</TextUnit>
    <TextUnit id="672" loc="686">τὰν δορίγαμβρον ἀμφινει-</TextUnit>
    <TextUnit id="673" loc="687">κῆ θ' ̔Ελέναν; ἐπεὶ πρεπόντως</TextUnit>
    <TextUnit id="674" loc="688">ἑλένας, ἕλανδρος, ἑλέ-</TextUnit>
    <TextUnit id="675" loc="690">πτολις, ἐκ τῶν ἁβροτίμων</TextUnit>
    <TextUnit id="676" loc="691">προκαλυμμάτων ἔπλευσε</TextUnit>
    <TextUnit id="677" loc="692">ζεφύρου γίγαντος αὔρᾳ,</TextUnit>
    <TextUnit id="678" loc="693">πολύανδροί τε φεράσπιδες κυναγοὶ</TextUnit>
    <TextUnit id="679" loc="695">κατ' ἴχνος πλατᾶν ἄφαντον</TextUnit>
    <TextUnit id="680" loc="696">κελσάντων Σιμόεντος ἀ-</TextUnit>
    <TextUnit id="681" loc="697">κτὰς ἐπ' ἀεξιφύλλους</TextUnit>
    <TextUnit id="682" loc="698">δι' ἔριν αἱματόεσσαν.</TextUnit>
    <TextUnit id="683" loc="699">̓Ιλίῳ δὲ κῆδος ὀρθ-</TextUnit>
    <TextUnit id="684" loc="700">ώνυμον τελεσσίφρων</TextUnit>
    <TextUnit id="685" loc="701">μῆνις ἤλασεν, τραπέζας ἀτί-</TextUnit>
    <TextUnit id="686" loc="702">μωσιν ὑστέρῳ χρόνῳ</TextUnit>
    <TextUnit id="687" loc="703">καὶ ξυνεστίου Διὸς</TextUnit>
    <TextUnit id="688" loc="704">πρασσομένα τὸ νυμφότι-</TextUnit>
    <TextUnit id="689" loc="706">μον μέλος ἐκφάτως τίοντας,</TextUnit>
    <TextUnit id="690" loc="707">ὑμέναιον, ὃς τότ' ἐπέρ-</TextUnit>
    <TextUnit id="691" loc="708">ρεπεν γαμβροῖσιν ἀείδειν:</TextUnit>
    <TextUnit id="692" loc="709">μεταμανθάνουσα δ' ὕμνον</TextUnit>
    <TextUnit id="693" loc="710">Πριάμου πόλις γεραιὰ</TextUnit>
    <TextUnit id="694" loc="711">πολύθρηνον μέγα που στένει κικλήσκου-</TextUnit>
    <TextUnit id="695" loc="712">σα Πάριν τὸν αἰνόλεκτρον,</TextUnit>
    <TextUnit id="696" loc="713">παμπορθῆ πολύθρηνον</TextUnit>
    <TextUnit id="697" loc="714">αἰῶνα διαὶ πολιτᾶν</TextUnit>
    <TextUnit id="698" loc="715">μέλεον αἷμ' ἀνατλᾶσα.</TextUnit>
    <TextUnit id="699" loc="716">ἔθρεψεν δὲ λέοντος ἶ-</TextUnit>
    <TextUnit id="700" loc="717">νιν δόμοις ἀγάλακτον οὕ-</TextUnit>
    <TextUnit id="701" loc="718">τως ἀνὴρ φιλόμαστον,</TextUnit>
    <TextUnit id="702" loc="720">ἐν βιότου προτελείοις</TextUnit>
    <TextUnit id="703" loc="721">ἅμερον, εὐφιλόπαιδα</TextUnit>
    <TextUnit id="704" loc="722">καὶ γεραροῖς ἐπίχαρτον.</TextUnit>
    <TextUnit id="705" loc="723">πολέα δ' ἔσχ' ἐν ἀγκάλαις</TextUnit>
    <TextUnit id="706" loc="724">νεοτρόφου τέκνου δίκαν,</TextUnit>
    <TextUnit id="707" loc="725">φαιδρωπὸς ποτὶ χεῖρα σαί-</TextUnit>
    <TextUnit id="708" loc="726">νων τε γαστρὸς ἀνάγκαις.</TextUnit>
    <TextUnit id="709" loc="727">χρονισθεὶς δ' ἀπέδειξεν ἦ-</TextUnit>
    <TextUnit id="710" loc="728">θος τὸ πρὸς τοκέων: χάριν</TextUnit>
    <TextUnit id="711" loc="729">γὰρ τροφεῦσιν ἀμείβων</TextUnit>
    <TextUnit id="712" loc="730">μηλοφόνοισιν ἐν ἄταις</TextUnit>
    <TextUnit id="713" loc="731">δαῖτ' ἀκέλευστος ἔτευξεν:</TextUnit>
    <TextUnit id="714" loc="732">αἵματι δ' οἶκος ἐφύρθη,</TextUnit>
    <TextUnit id="715" loc="733">ἄμαχον ἄλγος οἰκέταις</TextUnit>
    <TextUnit id="716" loc="734">μέγα σίνος πολυκτόνον.</TextUnit>
    <TextUnit id="717" loc="735">ἐκ θεοῦ δ' ἱερεύς τις ἄ-</TextUnit>
    <TextUnit id="718" loc="736">τας δόμοις προσεθρέφθη.</TextUnit>
    <TextUnit id="719" loc="737">πάραυτα δ' ἐλθεῖν ἐς ̓Ιλίου πόλιν</TextUnit>
    <TextUnit id="720" loc="738">λέγοιμ' ἂν φρόνημα μὲν</TextUnit>
    <TextUnit id="721" loc="739">νηνέμου γαλάνας,</TextUnit>
    <TextUnit id="722" loc="740">ἀκασκαῖον δ' ἄγαλμα πλούτου,</TextUnit>
    <TextUnit id="723" loc="741">μαλθακὸν ὀμμάτων βέλος,</TextUnit>
    <TextUnit id="724" loc="742">δηξίθυμον ἔρωτος ἄνθος.</TextUnit>
    <TextUnit id="725" loc="743">παρακλίνας' ἐπέκρανεν</TextUnit>
    <TextUnit id="726" loc="745">δὲ γάμου πικρὰς τελευτάς,</TextUnit>
    <TextUnit id="727" loc="746">δύσεδρος καὶ δυσόμιλος</TextUnit>
    <TextUnit id="728" loc="747">συμένα Πριαμίδαισιν,</TextUnit>
    <TextUnit id="729" loc="748">πομπᾷ Διὸς ξενίου,</TextUnit>
    <TextUnit id="730" loc="749">νυμφόκλαυτος ̓Ερινύς.</TextUnit>
    <TextUnit id="731" loc="750">παλαίφατος δ' ἐν βροτοῖς γέρων λόγος</TextUnit>
    <TextUnit id="732" loc="751">τέτυκται, μέγαν τελε-</TextUnit>
    <TextUnit id="733" loc="752">σθέντα φωτὸς ὄλβον</TextUnit>
    <TextUnit id="734" loc="753">τεκνοῦσθαι μηδ' ἄπαιδα θνῄσκειν,</TextUnit>
    <TextUnit id="735" loc="755">ἐκ δ' ἀγαθᾶς τύχας γένει</TextUnit>
    <TextUnit id="736" loc="756">βλαστάνειν ἀκόρεστον οἰζύν.</TextUnit>
    <TextUnit id="737" loc="757">δίχα δ' ἄλλων μονόφρων εἰ-</TextUnit>
    <TextUnit id="738" loc="758">μί: τὸ δυσσεβὲς γὰρ ἔργον</TextUnit>
    <TextUnit id="739" loc="759">μετὰ μὲν πλείονα τίκτει,</TextUnit>
    <TextUnit id="740" loc="760">σφετέρᾳ δ' εἰκότα γέννᾳ.</TextUnit>
    <TextUnit id="741" loc="761">οἴκων δ' ἄρ' εὐθυδίκων</TextUnit>
    <TextUnit id="742" loc="762">καλλίπαις πότμος αἰεί.</TextUnit>
    <TextUnit id="743" loc="763">φιλεῖ δὲ τίκτειν ̔́Υβρις</TextUnit>
    <TextUnit id="744" loc="764">μὲν παλαιὰ νεά-</TextUnit>
    <TextUnit id="745" loc="765">ζουσαν ἐν κακοῖς βροτῶν</TextUnit>
    <TextUnit id="746" loc="766">ὕβριν τότ' ἢ τόθ', ὅτε τὸ κύρ-</TextUnit>
    <TextUnit id="747" loc="767">ιον μόλῃ φάος τόκου,</TextUnit>
    <TextUnit id="748" loc="768">δαίμονά τε τὰν ἄμαχον ἀπόλεμ-</TextUnit>
    <TextUnit id="749" loc="769">ον, ἀνίερον Θράσος, μελαί-</TextUnit>
    <TextUnit id="750" loc="770">νας μελάθροισιν ̓́Ατας,</TextUnit>
    <TextUnit id="751" loc="771">εἰδομένας τοκεῦσιν.</TextUnit>
    <TextUnit id="752" loc="772">Δίκα δὲ λάμπει μὲν ἐν</TextUnit>
    <TextUnit id="753" loc="773">δυσκάπνοις δώμασιν,</TextUnit>
    <TextUnit id="754" loc="775">τὸν δ' ἐναίσιμον τίει βίον.</TextUnit>
    <TextUnit id="755" loc="776">τὰ χρυσόπαστα δ' ἔδεθλα σὺν</TextUnit>
    <TextUnit id="756" loc="777">πίνῳ χερῶν παλιντρόποις</TextUnit>
    <TextUnit id="757" loc="778">ὄμμασι λιποῦς', ὅσια προσέμολ-</TextUnit>
    <TextUnit id="758" loc="779">ε, δύναμιν οὐ σέβουσα πλού-</TextUnit>
    <TextUnit id="759" loc="780">του παράσημον αἴνῳ:</TextUnit>
    <TextUnit id="760" loc="781">πᾶν δ' ἐπὶ τέρμα νωμᾷ.</TextUnit>
    <TextUnit id="761" loc="782">ἄγε δή, βασιλεῦ, Τροίας πτολίπορθ',</TextUnit>
    <TextUnit id="762" loc="783">̓Ατρέως γένεθλον,</TextUnit>
    <TextUnit id="763" loc="785">πῶς σε προσείπω; πῶς σε σεβίζω</TextUnit>
    <TextUnit id="764" loc="786">μήθ' ὑπεράρας μήθ' ὑποκάμψας</TextUnit>
    <TextUnit id="765" loc="787">καιρὸν χάριτος;</TextUnit>
    <TextUnit id="766" loc="788">πολλοὶ δὲ βροτῶν τὸ δοκεῖν εἶναι</TextUnit>
    <TextUnit id="767" loc="789">προτίουσι δίκην παραβάντες.</TextUnit>
    <TextUnit id="768" loc="790">τῷ δυσπραγοῦντι δ' ἐπιστενάχειν</TextUnit>
    <TextUnit id="769" loc="791">πᾶς τις ἕτοιμος: δῆγμα δὲ λύπης</TextUnit>
    <TextUnit id="770" loc="792">οὐδὲν ἐφ' ἧπαρ προσικνεῖται:</TextUnit>
    <TextUnit id="771" loc="793">καὶ ξυγχαίρουσιν ὁμοιοπρεπεῖς</TextUnit>
    <TextUnit id="772" loc="794">ἀγέλαστα πρόσωπα βιαζόμενοι.</TextUnit>
    <TextUnit id="773" loc="795">ὅστις δ' ἀγαθὸς προβατογνώμων,</TextUnit>
    <TextUnit id="774" loc="796">οὐκ ἔστι λαθεῖν ὄμματα φωτός,</TextUnit>
    <TextUnit id="775" loc="797">τὰ δοκοῦντ' εὔφρονος ἐκ διανοίας</TextUnit>
    <TextUnit id="776" loc="798">ὑδαρεῖ σαίνειν φιλότητι.</TextUnit>
    <TextUnit id="777" loc="799">σὺ δέ μοι τότε μὲν στέλλων στρατιὰν</TextUnit>
    <TextUnit id="778" loc="800">̔Ελένης ἕνεκ', οὐ γάρ ς' ἐπικεύσω,</TextUnit>
    <TextUnit id="779" loc="801">κάρτ' ἀπομούσως ἦσθα γεγραμμένος,</TextUnit>
    <TextUnit id="780" loc="802">οὐδ' εὖ πραπίδων οἴακα νέμων</TextUnit>
    <TextUnit id="781" loc="803">θράσος ἐκ θυσιῶν</TextUnit>
    <TextUnit id="782" loc="804">ἀνδράσι θνῄσκουσι κομίζων.</TextUnit>
    <TextUnit id="783" loc="805">νῦν δ' οὐκ ἀπ' ἄκρας φρενὸς οὐδ' ἀφίλως</TextUnit>
    <TextUnit id="784" loc="807">εὔφρων πόνος εὖ τελέσασιν.</TextUnit>
    <TextUnit id="785" loc="808">γνώσῃ δὲ χρόνῳ διαπευθόμενος</TextUnit>
    <TextUnit id="786" loc="809">τόν τε δικαίως καὶ τὸν ἀκαίρως πόλιν οἰκουροῦντα πολιτῶν.</TextUnit>
    <TextUnit id="787" loc="810">πρῶτον μὲν ̓́Αργος καὶ θεοὺς ἐγχωρίους</TextUnit>
    <TextUnit id="788" loc="811">δίκη προσειπεῖν, τοὺς ἐμοὶ μεταιτίους</TextUnit>
    <TextUnit id="789" loc="812">νόστου δικαίων θ' ὧν ἐπραξάμην πόλιν</TextUnit>
    <TextUnit id="790" loc="813">Πριάμου: δίκας γὰρ οὐκ ἀπὸ γλώσσης θεοὶ</TextUnit>
    <TextUnit id="791" loc="814">κλύοντες ἀνδροθνῆτας ̓Ιλίου φθορὰς</TextUnit>
    <TextUnit id="792" loc="815">ἐς αἱματηρὸν τεῦχος οὐ διχορρόπως</TextUnit>
    <TextUnit id="793" loc="816">ψήφους ἔθεντο: τῷ δ' ἐναντίῳ κύτει</TextUnit>
    <TextUnit id="794" loc="817">ἐλπὶς προσῄει χειρὸς οὐ πληρουμένῳ.</TextUnit>
    <TextUnit id="795" loc="818">καπνῷ δ' ἁλοῦσα νῦν ἔτ' εὔσημος πόλις.</TextUnit>
    <TextUnit id="796" loc="819">ἄτης θύελλαι ζῶσι: συνθνῄσκουσα δὲ</TextUnit>
    <TextUnit id="797" loc="820">σποδὸς προπέμπει πίονας πλούτου πνοάς.</TextUnit>
    <TextUnit id="798" loc="821">τούτων θεοῖσι χρὴ πολύμνηστον χάριν</TextUnit>
    <TextUnit id="799" loc="822">τίνειν, ἐπείπερ καὶ πάγας ὑπερκότους</TextUnit>
    <TextUnit id="800" loc="823">ἐφραξάμεσθα καὶ γυναικὸς οὕνεκα</TextUnit>
    <TextUnit id="801" loc="824">πόλιν διημάθυνεν ̓Αργεῖον δάκος,</TextUnit>
    <TextUnit id="802" loc="825">ἵππου νεοσσός, ἀσπιδηφόρος λεώς,</TextUnit>
    <TextUnit id="803" loc="826">πήδημ' ὀρούσας ἀμφὶ Πλειάδων δύσιν:</TextUnit>
    <TextUnit id="804" loc="827">ὑπερθορὼν δὲ πύργον ὠμηστὴς λέων</TextUnit>
    <TextUnit id="805" loc="828">ἄδην ἔλειξεν αἵματος τυραννικοῦ.</TextUnit>
    <TextUnit id="806" loc="829">θεοῖς μὲν ἐξέτεινα φροίμιον τόδε:</TextUnit>
    <TextUnit id="807" loc="830">τὰ δ' ἐς τὸ σὸν φρόνημα, μέμνημαι κλύων,</TextUnit>
    <TextUnit id="808" loc="831">καὶ φημὶ ταὐτὰ καὶ συνήγορόν μ' ἔχεις.</TextUnit>
    <TextUnit id="809" loc="832">παύροις γὰρ ἀνδρῶν ἐστι συγγενὲς τόδε,</TextUnit>
    <TextUnit id="810" loc="833">φίλον τὸν εὐτυχοῦντ' ἄνευ φθόνου σέβειν.</TextUnit>
    <TextUnit id="811" loc="834">δύσφρων γὰρ ἰὸς καρδίαν προσήμενος</TextUnit>
    <TextUnit id="812" loc="835">ἄχθος διπλοίζει τῷ πεπαμένῳ νόσον,</TextUnit>
    <TextUnit id="813" loc="836">τοῖς τ' αὐτὸς αὑτοῦ πήμασιν βαρύνεται</TextUnit>
    <TextUnit id="814" loc="837">καὶ τὸν θυραῖον ὄλβον εἰσορῶν στένει.</TextUnit>
    <TextUnit id="815" loc="838">εἰδὼς λέγοιμ' ἄν, εὖ γὰρ ἐξεπίσταμαι</TextUnit>
    <TextUnit id="816" loc="839">ὁμιλίας κάτοπτρον, εἴδωλον σκιᾶς</TextUnit>
    <TextUnit id="817" loc="840">δοκοῦντας εἶναι κάρτα πρευμενεῖς ἐμοί.</TextUnit>
    <TextUnit id="818" loc="841">μόνος δ' ̓Οδυσσεύς, ὅσπερ οὐχ ἑκὼν ἔπλει,</TextUnit>
    <TextUnit id="819" loc="842">ζευχθεὶς ἕτοιμος ἦν ἐμοὶ σειραφόρος:</TextUnit>
    <TextUnit id="820" loc="843">εἴτ' οὖν θανόντος εἴτε καὶ ζῶντος πέρι</TextUnit>
    <TextUnit id="821" loc="844">λέγω. τὰ δ' ἄλλα πρὸς πόλιν τε καὶ θεοὺς</TextUnit>
    <TextUnit id="822" loc="845">κοινοὺς ἀγῶνας θέντες ἐν πανηγύρει</TextUnit>
    <TextUnit id="823" loc="846">βουλευσόμεσθα. καὶ τὸ μὲν καλῶς ἔχον</TextUnit>
    <TextUnit id="824" loc="847">ὅπως χρονίζον εὖ μενεῖ βουλευτέον:</TextUnit>
    <TextUnit id="825" loc="848">ὅτῳ δὲ καὶ δεῖ φαρμάκων παιωνίων,</TextUnit>
    <TextUnit id="826" loc="849">ἤτοι κέαντες ἢ τεμόντες εὐφρόνως</TextUnit>
    <TextUnit id="827" loc="850">πειρασόμεσθα πῆμ' ἀποστρέψαι νόσου.</TextUnit>
    <TextUnit id="828" loc="851">νῦν δ' ἐς μέλαθρα καὶ δόμους ἐφεστίους</TextUnit>
    <TextUnit id="829" loc="852">ἐλθὼν θεοῖσι πρῶτα δεξιώσομαι,</TextUnit>
    <TextUnit id="830" loc="853">οἵπερ πρόσω πέμψαντες ἤγαγον πάλιν.</TextUnit>
    <TextUnit id="831" loc="854">νίκη δ' ἐπείπερ ἕσπετ', ἐμπέδως μένοι.</TextUnit>
    <TextUnit id="832" loc="855">ἄνδρες πολῖται, πρέσβος ̓Αργείων τόδε,</TextUnit>
    <TextUnit id="833" loc="856">οὐκ αἰσχυνοῦμαι τοὺς φιλάνορας τρόπους</TextUnit>
    <TextUnit id="834" loc="857">λέξαι πρὸς ὑμᾶς: ἐν χρόνῳ δ' ἀποφθίνει</TextUnit>
    <TextUnit id="835" loc="858">τὸ τάρβος ἀνθρώποισιν. οὐκ ἄλλων πάρα</TextUnit>
    <TextUnit id="836" loc="859">μαθοῦς', ἐμαυτῆς δύσφορον λέξω βίον</TextUnit>
    <TextUnit id="837" loc="860">τοσόνδ' ὅσον περ οὗτος ἦν ὑπ' ̓Ιλίῳ.</TextUnit>
    <TextUnit id="838" loc="861">τὸ μὲν γυναῖκα πρῶτον ἄρσενος δίχα</TextUnit>
    <TextUnit id="839" loc="862">ἧσθαι δόμοις ἔρημον ἔκπαγλον κακόν,</TextUnit>
    <TextUnit id="840" loc="863">πολλὰς κλύουσαν κληδόνας παλιγκότους:</TextUnit>
    <TextUnit id="841" loc="864">καὶ τὸν μὲν ἥκειν, τὸν δ' ἐπεσφέρειν κακοῦ</TextUnit>
    <TextUnit id="842" loc="865">κάκιον ἄλλο πῆμα, λάσκοντας δόμοις.</TextUnit>
    <TextUnit id="843" loc="866">καὶ τραυμάτων μὲν εἰ τόσων ἐτύγχανεν</TextUnit>
    <TextUnit id="844" loc="867">ἀνὴρ ὅδ', ὡς πρὸς οἶκον ὠχετεύετο</TextUnit>
    <TextUnit id="845" loc="868">φάτις, τέτρηται δικτύου πλέον λέγειν.</TextUnit>
    <TextUnit id="846" loc="869">εἰ δ' ἦν τεθνηκώς, ὡς ἐπλήθυον λόγοι,</TextUnit>
    <TextUnit id="847" loc="870">τρισώματός τἂν Γηρυὼν ὁ δεύτερος</TextUnit>
    <TextUnit id="848" loc="871">πολλὴν ἄνωθεν, τὴν κάτω γὰρ οὐ λέγω,</TextUnit>
    <TextUnit id="849" loc="872">χθονὸς τρίμοιρον χλαῖναν ἐξηύχει λαβεῖν,</TextUnit>
    <TextUnit id="850" loc="873">ἅπαξ ἑκάστῳ κατθανὼν μορφώματι.</TextUnit>
    <TextUnit id="851" loc="874">τοιῶνδ' ἕκατι κληδόνων παλιγκότων</TextUnit>
    <TextUnit id="852" loc="875">πολλὰς ἄνωθεν ἀρτάνας ἐμῆς δέρης</TextUnit>
    <TextUnit id="853" loc="876">ἔλυσαν ἄλλοι πρὸς βίαν λελημμένης.</TextUnit>
    <TextUnit id="854" loc="877">ἐκ τῶνδέ τοι παῖς ἐνθάδ' οὐ παραστατεῖ,</TextUnit>
    <TextUnit id="855" loc="878">ἐμῶν τε καὶ σῶν κύριος πιστωμάτων,</TextUnit>
    <TextUnit id="856" loc="879">ὡς χρῆν, ̓Ορέστης: μηδὲ θαυμάσῃς τόδε.</TextUnit>
    <TextUnit id="857" loc="880">τρέφει γὰρ αὐτὸν εὐμενὴς δορύξενος</TextUnit>
    <TextUnit id="858" loc="881">Στρόφιος ὁ Φωκεύς, ἀμφίλεκτα πήματα</TextUnit>
    <TextUnit id="859" loc="882">ἐμοὶ προφωνῶν, τόν θ' ὑπ' ̓Ιλίῳ σέθεν</TextUnit>
    <TextUnit id="860" loc="883">κίνδυνον, εἴ τε δημόθρους ἀναρχία</TextUnit>
    <TextUnit id="861" loc="884">βουλὴν καταρρίψειεν, ὥστε σύγγονον</TextUnit>
    <TextUnit id="862" loc="885">βροτοῖσι τὸν πεσόντα λακτίσαι πλέον.</TextUnit>
    <TextUnit id="863" loc="886">τοιάδε μέντοι σκῆψις οὐ δόλον φέρει.</TextUnit>
    <TextUnit id="864" loc="887">ἔμοιγε μὲν δὴ κλαυμάτων ἐπίσσυτοι</TextUnit>
    <TextUnit id="865" loc="888">πηγαὶ κατεσβήκασιν, οὐδ' ἔνι σταγών.</TextUnit>
    <TextUnit id="866" loc="889">ἐν ὀψικοίτοις δ' ὄμμασιν βλάβας ἔχω</TextUnit>
    <TextUnit id="867" loc="890">τὰς ἀμφί σοι κλαίουσα λαμπτηρουχίας</TextUnit>
    <TextUnit id="868" loc="891">ἀτημελήτους αἰέν. ἐν δ' ὀνείρασιν</TextUnit>
    <TextUnit id="869" loc="892">λεπταῖς ὑπαὶ κώνωπος ἐξηγειρόμην</TextUnit>
    <TextUnit id="870" loc="893">ῥιπαῖσι θωύσσοντος, ἀμφί σοι πάθη</TextUnit>
    <TextUnit id="871" loc="894">ὁρῶσα πλείω τοῦ ξυνεύδοντος χρόνου.</TextUnit>
    <TextUnit id="872" loc="895">νῦν ταῦτα πάντα τλᾶς' ἀπενθήτῳ φρενὶ</TextUnit>
    <TextUnit id="873" loc="896">λέγοιμ' ἂν ἄνδρα τόνδε τῶν σταθμῶν κύνα,</TextUnit>
    <TextUnit id="874" loc="897">σωτῆρα ναὸς πρότονον, ὑψηλῆς στέγης</TextUnit>
    <TextUnit id="875" loc="898">στῦλον ποδήρη, μονογενὲς τέκνον πατρί,</TextUnit>
    <TextUnit id="876" loc="899">καὶ γῆν φανεῖσαν ναυτίλοις παρ' ἐλπίδα,</TextUnit>
    <TextUnit id="877" loc="900">κάλλιστον ἦμαρ εἰσιδεῖν ἐκ χείματος,</TextUnit>
    <TextUnit id="878" loc="901">ὁδοιπόρῳ διψῶντι πηγαῖον ῥέος:</TextUnit>
    <TextUnit id="879" loc="902">τερπνὸν δὲ τἀναγκαῖον ἐκφυγεῖν ἅπαν.</TextUnit>
    <TextUnit id="880" loc="903">τοιοῖσδέ τοί νιν ἀξιῶ προσφθέγμασιν.</TextUnit>
    <TextUnit id="881" loc="904">φθόνος δ' ἀπέστω: πολλὰ γὰρ τὰ πρὶν κακὰ</TextUnit>
    <TextUnit id="882" loc="905">ἠνειχόμεσθα. νῦν δέ μοι, φίλον κάρα,</TextUnit>
    <TextUnit id="883" loc="906">ἔκβαιν' ἀπήνης τῆσδε, μὴ χαμαὶ τιθεὶς</TextUnit>
    <TextUnit id="884" loc="907">τὸν σὸν πόδ', ὦναξ, ̓Ιλίου πορθήτορα.</TextUnit>
    <TextUnit id="885" loc="908">δμῳαί, τί μέλλεθ', αἷς ἐπέσταλται τέλος</TextUnit>
    <TextUnit id="886" loc="909">πέδον κελεύθου στρωννύναι πετάσμασιν;</TextUnit>
    <TextUnit id="887" loc="910">εὐθὺς γενέσθω πορφυρόστρωτος πόρος</TextUnit>
    <TextUnit id="888" loc="911">ἐς δῶμ' ἄελπτον ὡς ἂν ἡγῆται δίκη.</TextUnit>
    <TextUnit id="889" loc="912">τὰ δ' ἄλλα φροντὶς οὐχ ὕπνῳ νικωμένη</TextUnit>
    <TextUnit id="890" loc="913">θήσει δικαίως σὺν θεοῖς εἱμαρμένα.</TextUnit>
    <TextUnit id="891" loc="914">Λήδας γένεθλον, δωμάτων ἐμῶν φύλαξ,</TextUnit>
    <TextUnit id="892" loc="915">ἀπουσίᾳ μὲν εἶπας εἰκότως ἐμῇ:</TextUnit>
    <TextUnit id="893" loc="916">μακρὰν γὰρ ἐξέτεινας: ἀλλ' ἐναισίμως</TextUnit>
    <TextUnit id="894" loc="917">αἰνεῖν, παρ' ἄλλων χρὴ τόδ' ἔρχεσθαι γέρας:</TextUnit>
    <TextUnit id="895" loc="918">καὶ τἄλλα μὴ γυναικὸς ἐν τρόποις ἐμὲ</TextUnit>
    <TextUnit id="896" loc="919">ἅβρυνε, μηδὲ βαρβάρου φωτὸς δίκην</TextUnit>
    <TextUnit id="897" loc="920">χαμαιπετὲς βόαμα προσχάνῃς ἐμοί,</TextUnit>
    <TextUnit id="898" loc="921">μηδ' εἵμασι στρώσας' ἐπίφθονον πόρον</TextUnit>
    <TextUnit id="899" loc="922">τίθει: θεούς τοι τοῖσδε τιμαλφεῖν χρεών:</TextUnit>
    <TextUnit id="900" loc="923">ἐν ποικίλοις δὲ θνητὸν ὄντα κάλλεσιν</TextUnit>
    <TextUnit id="901" loc="924">βαίνειν ἐμοὶ μὲν οὐδαμῶς ἄνευ φόβου.</TextUnit>
    <TextUnit id="902" loc="925">λέγω κατ' ἄνδρα, μὴ θεόν, σέβειν ἐμέ.</TextUnit>
    <TextUnit id="903" loc="926">χωρὶς ποδοψήστρων τε καὶ τῶν ποικίλων</TextUnit>
    <TextUnit id="904" loc="927">κληδὼν ἀυτεῖ: καὶ τὸ μὴ κακῶς φρονεῖν</TextUnit>
    <TextUnit id="905" loc="928">θεοῦ μέγιστον δῶρον. ὀλβίσαι δὲ χρὴ</TextUnit>
    <TextUnit id="906" loc="929">βίον τελευτήσαντ' ἐν εὐεστοῖ φίλῃ.</TextUnit>
    <TextUnit id="907" loc="930">εἰ πάντα δ' ὣς πράσσοιμ' ἄν, εὐθαρσὴς ἐγώ.</TextUnit>
    <TextUnit id="908" loc="931">καὶ μὴν τόδ' εἰπὲ μὴ παρὰ γνώμην ἐμοί.</TextUnit>
    <TextUnit id="909" loc="932">γνώμην μὲν ἴσθι μὴ διαφθεροῦντ' ἐμέ.</TextUnit>
    <TextUnit id="910" loc="933">ηὔξω θεοῖς δείσας ἂν ὧδ' ἔρδειν τάδε.</TextUnit>
    <TextUnit id="911" loc="934">εἴπερ τις, εἰδώς γ' εὖ τόδ' ἐξεῖπον τέλος.</TextUnit>
    <TextUnit id="912" loc="935">τί δ' ἂν δοκεῖ σοι Πρίαμος, εἰ τάδ' ἤνυσεν;</TextUnit>
    <TextUnit id="913" loc="936">ἐν ποικίλοις ἂν κάρτα μοι βῆναι δοκεῖ.</TextUnit>
    <TextUnit id="914" loc="937">μή νυν τὸν ἀνθρώπειον αἰδεσθῇς ψόγον.</TextUnit>
    <TextUnit id="915" loc="938">φήμη γε μέντοι δημόθρους μέγα σθένει.</TextUnit>
    <TextUnit id="916" loc="939">ὁ δ' ἀφθόνητός γ' οὐκ ἐπίζηλος πέλει.</TextUnit>
    <TextUnit id="917" loc="940">οὔτοι γυναικός ἐστιν ἱμείρειν μάχης.</TextUnit>
    <TextUnit id="918" loc="941">τοῖς δ' ὀλβίοις γε καὶ τὸ νικᾶσθαι πρέπει.</TextUnit>
    <TextUnit id="919" loc="942">ἦ καὶ σὺ νίκην τήνδε δήριος τίεις;</TextUnit>
    <TextUnit id="920" loc="943">πιθοῦ: κράτος μέντοι πάρες γ' ἑκὼν ἐμοί.</TextUnit>
    <TextUnit id="921" loc="944">ἀλλ' εἰ δοκεῖ σοι ταῦθ', ὑπαί τις ἀρβύλας</TextUnit>
    <TextUnit id="922" loc="945">λύοι τάχος, πρόδουλον ἔμβασιν ποδός.</TextUnit>
    <TextUnit id="923" loc="946">καὶ τοῖσδέ μ' ἐμβαίνονθ' ἁλουργέσιν θεῶν</TextUnit>
    <TextUnit id="924" loc="947">μή τις πρόσωθεν ὄμματος βάλοι φθόνος.</TextUnit>
    <TextUnit id="925" loc="948">πολλὴ γὰρ αἰδὼς δωματοφθορεῖν ποσὶν</TextUnit>
    <TextUnit id="926" loc="949">φθείροντα πλοῦτον ἀργυρωνήτους θ' ὑφάς.</TextUnit>
    <TextUnit id="927" loc="950">τούτων μὲν οὕτω: τὴν ξένην δὲ πρευμενῶς</TextUnit>
    <TextUnit id="928" loc="951">τήνδ' ἐσκόμιζε: τὸν κρατοῦντα μαλθακῶς</TextUnit>
    <TextUnit id="929" loc="952">θεὸς πρόσωθεν εὐμενῶς προσδέρκεται.</TextUnit>
    <TextUnit id="930" loc="953">ἑκὼν γὰρ οὐδεὶς δουλίῳ χρῆται ζυγῷ.</TextUnit>
    <TextUnit id="931" loc="954">αὕτη δὲ πολλῶν χρημάτων ἐξαίρετον</TextUnit>
    <TextUnit id="932" loc="955">ἄνθος, στρατοῦ δώρημ', ἐμοὶ ξυνέσπετο.</TextUnit>
    <TextUnit id="933" loc="956">ἐπεὶ δ' ἀκούειν σοῦ κατέστραμμαι τάδε,</TextUnit>
    <TextUnit id="934" loc="957">εἶμ' ἐς δόμων μέλαθρα πορφύρας πατῶν.</TextUnit>
    <TextUnit id="935" loc="958">ἔστιν θάλασσα, τίς δέ νιν κατασβέσει;</TextUnit>
    <TextUnit id="936" loc="959">τρέφουσα πολλῆς πορφύρας ἰσάργυρον</TextUnit>
    <TextUnit id="937" loc="960">κηκῖδα παγκαίνιστον, εἱμάτων βαφάς.</TextUnit>
    <TextUnit id="938" loc="961">οἶκος δ' ὑπάρχει τῶνδε σὺν θεοῖς ἅλις</TextUnit>
    <TextUnit id="939" loc="962">ἔχειν: πένεσθαι δ' οὐκ ἐπίσταται δόμος.</TextUnit>
    <TextUnit id="940" loc="963">πολλῶν πατησμὸν δ' εἱμάτων ἂν ηὐξάμην,</TextUnit>
    <TextUnit id="941" loc="964">δόμοισι προυνεχθέντος ἐν χρηστηρίοις,</TextUnit>
    <TextUnit id="942" loc="965">ψυχῆς κόμιστρα τῆσδε μηχανωμένῃ.</TextUnit>
    <TextUnit id="943" loc="966">ῥίζης γὰρ οὔσης φυλλὰς ἵκετ' ἐς δόμους,</TextUnit>
    <TextUnit id="944" loc="967">σκιὰν ὑπερτείνασα σειρίου κυνός.</TextUnit>
    <TextUnit id="945" loc="968">καὶ σοῦ μολόντος δωματῖτιν ἑστίαν,</TextUnit>
    <TextUnit id="946" loc="969">θάλπος μὲν ἐν χειμῶνι σημαίνεις μολόν:</TextUnit>
    <TextUnit id="947" loc="970">ὅταν δὲ τεύχῃ Ζεὺς ἀπ' ὄμφακος πικρᾶς</TextUnit>
    <TextUnit id="948" loc="971">οἶνον, τότ' ἤδη ψῦχος ἐν δόμοις πέλει,</TextUnit>
    <TextUnit id="949" loc="972">ἀνδρὸς τελείου δῶμ' ἐπιστρωφωμένου.</TextUnit>
    <TextUnit id="950" loc="973">Ζεῦ, Ζεῦ τέλειε, τὰς ἐμὰς εὐχὰς τέλει:</TextUnit>
    <TextUnit id="951" loc="974">μέλοι δέ τοι σοὶ τῶν περ ἂν μέλλῃς τελεῖν.</TextUnit>
    <TextUnit id="952" loc="975">τίπτε μοι τόδ' ἐμπέδως</TextUnit>
    <TextUnit id="953" loc="976">δεῖμα προστατήριον</TextUnit>
    <TextUnit id="954" loc="977">καρδίας τερασκόπου ποτᾶται,</TextUnit>
    <TextUnit id="955" loc="978">μαντιπολεῖ δ' ἀκέλευστος ἄμισθος ἀοιδά,</TextUnit>
    <TextUnit id="956" loc="980">οὐδ' ἀποπτύσαι δίκαν</TextUnit>
    <TextUnit id="957" loc="981">δυσκρίτων ὀνειράτων</TextUnit>
    <TextUnit id="958" loc="982">θάρσος εὐπειθὲς ἵ-</TextUnit>
    <TextUnit id="959" loc="983">ζει φρενὸς φίλον θρόνον;</TextUnit>
    <TextUnit id="960" loc="984">χρόνος δ' ἐπὶ πρυμνησίων ξυνεμβολαῖς</TextUnit>
    <TextUnit id="961" loc="985">ψαμμί' ἀκτᾶς παρή-</TextUnit>
    <TextUnit id="962" loc="986">μησεν, εὖθ' ὑπ' ̓́Ιλιον</TextUnit>
    <TextUnit id="963" loc="987">ὦρτο ναυβάτας στρατός.</TextUnit>
    <TextUnit id="964" loc="988">πεύθομαι δ' ἀπ' ὀμμάτων</TextUnit>
    <TextUnit id="965" loc="989">νόστον, αὐτόμαρτυς ὤν:</TextUnit>
    <TextUnit id="966" loc="990">τὸν δ' ἄνευ λύρας ὅμως ὑμνῳδεῖ</TextUnit>
    <TextUnit id="967" loc="991">θρῆνον ̓Ερινύος αὐτοδίδακτος ἔσωθεν</TextUnit>
    <TextUnit id="968" loc="992">θυμός, οὐ τὸ πᾶν ἔχων</TextUnit>
    <TextUnit id="969" loc="993">ἐλπίδος φίλον θράσος.</TextUnit>
    <TextUnit id="970" loc="995">σπλάγχνα δ' οὔτοι ματᾴ-</TextUnit>
    <TextUnit id="971" loc="996">ζει πρὸς ἐνδίκοις φρεσὶν</TextUnit>
    <TextUnit id="972" loc="997">τελεσφόροις δίναις κυκώμενον κέαρ.</TextUnit>
    <TextUnit id="973" loc="998">εὔχομαι δ' ἐξ ἐμᾶς</TextUnit>
    <TextUnit id="974" loc="999">ἐλπίδος ψύθη πεσεῖν</TextUnit>
    <TextUnit id="975" loc="1000">ἐς τὸ μὴ τελεσφόρον.</TextUnit>
    <TextUnit id="976" loc="1001">μάλα γέ τοι τὸ μεγάλας ὑγιείας</TextUnit>
    <TextUnit id="977" loc="1002">ἀκόρεστον τέρμα: νόσος γάρ</TextUnit>
    <TextUnit id="978" loc="1003">γείτων ὁμότοιχος ἐρείδει.</TextUnit>
    <TextUnit id="979" loc="1005">καὶ πότμος εὐθυπορῶν</TextUnit>
    <TextUnit id="980" loc="1007">ἀνδρὸς ἔπαισεν ἄφαντον ἕρμα.</TextUnit>
    <TextUnit id="981" loc="1008">καὶ πρὸ μέν τι χρημάτων</TextUnit>
    <TextUnit id="982" loc="1009">κτησίων ὄκνος βαλὼν</TextUnit>
    <TextUnit id="983" loc="1010">σφενδόνας ἀπ' εὐμέτρου,</TextUnit>
    <TextUnit id="984" loc="1011">οὐκ ἔδυ πρόπας δόμος</TextUnit>
    <TextUnit id="985" loc="1012">πημονᾶς γέμων ἄγαν,</TextUnit>
    <TextUnit id="986" loc="1013">οὐδ' ἐπόντισε σκάφος.</TextUnit>
    <TextUnit id="987" loc="1014">πολλά τοι δόσις ἐκ Διὸς ἀμφιλα-</TextUnit>
    <TextUnit id="988" loc="1015">φής τε καὶ ἐξ ἀλόκων ἐπετειᾶν</TextUnit>
    <TextUnit id="989" loc="1016">νῆστιν ὤλεσεν νόσον.</TextUnit>
    <TextUnit id="990" loc="1017">τὸ δ' ἐπὶ γᾶν πεσὸν ἅπαξ θανάσιμον</TextUnit>
    <TextUnit id="991" loc="1020">πρόπαρ ἀνδρὸς μέλαν αἷμα τίς ἂν</TextUnit>
    <TextUnit id="992" loc="1021">πάλιν ἀγκαλέσαιτ' ἐπαείδων;</TextUnit>
    <TextUnit id="993" loc="1022">οὐδὲ τὸν ὀρθοδαῆ</TextUnit>
    <TextUnit id="994" loc="1023">τῶν φθιμένων ἀνάγειν</TextUnit>
    <TextUnit id="995" loc="1024">Ζεὺς ἀπέπαυσεν ἐπ' εὐλαβείᾳ;</TextUnit>
    <TextUnit id="996" loc="1025">εἰ δὲ μὴ τεταγμένα</TextUnit>
    <TextUnit id="997" loc="1026">μοῖρα μοῖραν ἐκ θεῶν</TextUnit>
    <TextUnit id="998" loc="1027">εἶργε μὴ πλέον φέρειν,</TextUnit>
    <TextUnit id="999" loc="1028">προφθάσασα καρδία</TextUnit>
    <TextUnit id="1000" loc="1029">γλῶσσαν ἂν τάδ' ἐξέχει.</TextUnit>
    <TextUnit id="1001" loc="1030">νῦν δ' ὑπὸ σκότῳ βρέμει</TextUnit>
    <TextUnit id="1002" loc="1031">θυμαλγής τε καὶ οὐδὲν ἐπελπομέν-</TextUnit>
    <TextUnit id="1003" loc="1032">α ποτὲ καίριον ἐκτολυπεύσειν</TextUnit>
    <TextUnit id="1004" loc="1033">ζωπυρουμένας φρενός.</TextUnit>
    <TextUnit id="1005" loc="1035">εἴσω κομίζου καὶ σύ, Κασάνδραν λέγω,</TextUnit>
    <TextUnit id="1006" loc="1036">ἐπεί ς' ἔθηκε Ζεὺς ἀμηνίτως δόμοις</TextUnit>
    <TextUnit id="1007" loc="1037">κοινωνὸν εἶναι χερνίβων, πολλῶν μέτα</TextUnit>
    <TextUnit id="1008" loc="1038">δούλων σταθεῖσαν κτησίου βωμοῦ πέλας:</TextUnit>
    <TextUnit id="1009" loc="1039">ἔκβαιν' ἀπήνης τῆσδε, μηδ' ὑπερφρόνει.</TextUnit>
    <TextUnit id="1010" loc="1040">καὶ παῖδα γάρ τοί φασιν ̓Αλκμήνης ποτὲ</TextUnit>
    <TextUnit id="1011" loc="1041">πραθέντα τλῆναι δουλίας μάζης τυχεῖν.</TextUnit>
    <TextUnit id="1012" loc="1042">εἰ δ' οὖν ἀνάγκη τῆσδ' ἐπιρρέποι τύχης,</TextUnit>
    <TextUnit id="1013" loc="1043">ἀρχαιοπλούτων δεσποτῶν πολλὴ χάρις.</TextUnit>
    <TextUnit id="1014" loc="1044">οἳ δ' οὔποτ' ἐλπίσαντες ἤμησαν καλῶς,</TextUnit>
    <TextUnit id="1015" loc="1045">ὠμοί τε δούλοις πάντα καὶ παρὰ στάθμην.</TextUnit>
    <TextUnit id="1016" loc="1046">ἔχεις παρ' ἡμῶν οἷά περ νομίζεται.</TextUnit>
    <TextUnit id="1017" loc="1047">σοί τοι λέγουσα παύεται σαφῆ λόγον.</TextUnit>
    <TextUnit id="1018" loc="1048">ἐντός δ' ἂν οὖσα μορσίμων ἀγρευμάτων</TextUnit>
    <TextUnit id="1019" loc="1049">πείθοι' ἄν, εἰ πείθοι': ἀπειθοίης δ' ἴσως.</TextUnit>
    <TextUnit id="1020" loc="1050">ἀλλ' εἴπερ ἐστι μὴ χελιδόνος δίκην</TextUnit>
    <TextUnit id="1021" loc="1051">ἀγνῶτα φωνὴν βάρβαρον κεκτημένη,</TextUnit>
    <TextUnit id="1022" loc="1052">ἔσω φρενῶν λέγουσα πείθω νιν λόγῳ.</TextUnit>
    <TextUnit id="1023" loc="1053">ἕπου. τὰ λῷστα τῶν παρεστώτων λέγει.</TextUnit>
    <TextUnit id="1024" loc="1054">πιθοῦ λιποῦσα τόνδ' ἁμαξήρη θρόνον.</TextUnit>
    <TextUnit id="1025" loc="1055">οὔτοι θυραίᾳ τῇδ' ἐμοὶ σχολὴ πάρα</TextUnit>
    <TextUnit id="1026" loc="1056">τρίβειν: τὰ μὲν γὰρ ἑστίας μεσομφάλου</TextUnit>
    <TextUnit id="1027" loc="1057">ἕστηκεν ἤδη μῆλα πρὸς σφαγὰς πάρος,</TextUnit>
    <TextUnit id="1028" loc="1058">ὡς οὔποτ' ἐλπίσασι τήνδ' ἕξειν χάριν.</TextUnit>
    <TextUnit id="1029" loc="1059">σὺ δ' εἴ τι δράσεις τῶνδε, μὴ σχολὴν τίθει.</TextUnit>
    <TextUnit id="1030" loc="1060">εἰ δ' ἀξυνήμων οὖσα μὴ δέχῃ λόγον,</TextUnit>
    <TextUnit id="1031" loc="1061">σὺ δ' ἀντὶ φωνῆς φράζε καρβάνῳ χερί.</TextUnit>
    <TextUnit id="1032" loc="1062">ἑρμηνέως ἔοικεν ἡ ξένη τοροῦ</TextUnit>
    <TextUnit id="1033" loc="1063">δεῖσθαι: τρόπος δὲ θηρὸς ὡς νεαιρέτου.</TextUnit>
    <TextUnit id="1034" loc="1064">ἦ μαίνεταί γε καὶ κακῶν κλύει φρενῶν,</TextUnit>
    <TextUnit id="1035" loc="1065">ἥτις λιποῦσα μὲν πόλιν νεαίρετον</TextUnit>
    <TextUnit id="1036" loc="1066">ἥκει, χαλινὸν δ' οὐκ ἐπίσταται φέρειν,</TextUnit>
    <TextUnit id="1037" loc="1067">πρὶν αἱματηρὸν ἐξαφρίζεσθαι μένος.</TextUnit>
    <TextUnit id="1038" loc="1068">οὐ μὴν πλέω ῥίψας' ἀτιμασθήσομαι.</TextUnit>
    <TextUnit id="1039" loc="1069">ἐγὼ δ', ἐποικτίρω γάρ, οὐ θυμώσομαι.</TextUnit>
    <TextUnit id="1040" loc="1070">ἴθ', ὦ τάλαινα, τόνδ' ἐρημώσας' ὄχον,</TextUnit>
    <TextUnit id="1041" loc="1071">εἴκους' ἀνάγκῃ τῇδε καίνισον ζυγόν.</TextUnit>
    <TextUnit id="1042" loc="1072">ὀτοτοτοῖ πόποι δᾶ.</TextUnit>
    <TextUnit id="1043" loc="1073">̓͂Ωπολλον ̓͂Ωπολλον.</TextUnit>
    <TextUnit id="1044" loc="1074">τί ταῦτ' ἀνωτότυξας ἀμφὶ Λοξίου;</TextUnit>
    <TextUnit id="1045" loc="1075">οὐ γὰρ τοιοῦτος ὥστε θρηνητοῦ τυχεῖν.</TextUnit>
    <TextUnit id="1046" loc="1076">ὀτοτοτοῖ πόποι δᾶ.</TextUnit>
    <TextUnit id="1047" loc="1077">̓͂Ωπολλον ̓͂Ωπολλον.</TextUnit>
    <TextUnit id="1048" loc="1078">ἡ δ' αὖτε δυσφημοῦσα τὸν θεὸν καλεῖ</TextUnit>
    <TextUnit id="1049" loc="1079">οὐδὲν προσήκοντ' ἐν γόοις παραστατεῖν.</TextUnit>
    <TextUnit id="1050" loc="1080">̓́Απολλον ̓́Απολλον</TextUnit>
    <TextUnit id="1051" loc="1081">ἀγυιᾶτ', ἀπόλλων ἐμός.</TextUnit>
    <TextUnit id="1052" loc="1082">ἀπώλεσας γὰρ οὐ μόλις τὸ δεύτερον.</TextUnit>
    <TextUnit id="1053" loc="1083">χρήσειν ἔοικεν ἀμφὶ τῶν αὑτῆς κακῶν.</TextUnit>
    <TextUnit id="1054" loc="1084">μένει τὸ θεῖον δουλίᾳ περ ἐν φρενί.</TextUnit>
    <TextUnit id="1055" loc="1085">̓́Απολλον ̓́Απολλον</TextUnit>
    <TextUnit id="1056" loc="1086">ἀγυιᾶτ', ἀπόλλων ἐμός.</TextUnit>
    <TextUnit id="1057" loc="1087">ἆ ποῖ ποτ' ἤγαγές με; πρὸς ποίαν στέγην;</TextUnit>
    <TextUnit id="1058" loc="1088">πρὸς τὴν ̓Ατρειδῶν: εἰ σὺ μὴ τόδ' ἐννοεῖς,</TextUnit>
    <TextUnit id="1059" loc="1089">ἐγὼ λέγω σοι: καὶ τάδ' οὐκ ἐρεῖς ψύθη.</TextUnit>
    <TextUnit id="1060" loc="1090">μισόθεον μὲν οὖν, πολλὰ συνίστορα</TextUnit>
    <TextUnit id="1061" loc="1091">αὐτόφονα κακὰ καρατόμα,</TextUnit>
    <TextUnit id="1062" loc="1092">ἀνδροσφαγεῖον καὶ πεδορραντήριον.</TextUnit>
    <TextUnit id="1063" loc="1093">ἔοικεν εὔρις ἡ ξένη κυνὸς δίκην</TextUnit>
    <TextUnit id="1064" loc="1094">εἶναι, ματεύει δ' ὧν ἀνευρήσει φόνον.</TextUnit>
    <TextUnit id="1065" loc="1095">μαρτυρίοισι γὰρ τοῖσδ' ἐπιπείθομαι:</TextUnit>
    <TextUnit id="1066" loc="1096">κλαιόμενα τάδε βρέφη σφαγάς,</TextUnit>
    <TextUnit id="1067" loc="1097">ὀπτάς τε σάρκας πρὸς πατρὸς βεβρωμένας.</TextUnit>
    <TextUnit id="1068" loc="1098">τὸ μὲν κλέος σοῦ μαντικὸν πεπυσμένοι</TextUnit>
    <TextUnit id="1069" loc="1099">ἦμεν: προφήτας δ' οὔτινας ματεύομεν.</TextUnit>
    <TextUnit id="1070" loc="1100">ἰὼ πόποι, τί ποτε μήδεται;</TextUnit>
    <TextUnit id="1071" loc="1101">τί τόδε νέον ἄχος μέγα</TextUnit>
    <TextUnit id="1072" loc="1102">μέγ' ἐν δόμοισι τοῖσδε μήδεται κακὸν</TextUnit>
    <TextUnit id="1073" loc="1103">ἄφερτον φίλοισιν, δυσίατον; ἀλκὰ δ'</TextUnit>
    <TextUnit id="1074" loc="1104">ἑκὰς ἀποστατεῖ.</TextUnit>
    <TextUnit id="1075" loc="1105">τούτων ἄιδρίς εἰμι τῶν μαντευμάτων.</TextUnit>
    <TextUnit id="1076" loc="1106">ἐκεῖνα δ' ἔγνων: πᾶσα γὰρ πόλις βοᾷ.</TextUnit>
    <TextUnit id="1077" loc="1107">ἰὼ τάλαινα, τόδε γὰρ τελεῖς,</TextUnit>
    <TextUnit id="1078" loc="1108">τὸν ὁμοδέμνιον πόσιν</TextUnit>
    <TextUnit id="1079" loc="1109">λουτροῖσι φαιδρύνασα—πῶς φράσω τέλος;</TextUnit>
    <TextUnit id="1080" loc="1110">τάχος γὰρ τόδ' ἔσται: προτείνει δὲ χεὶρ ἐκ</TextUnit>
    <TextUnit id="1081" loc="1111">χερὸς ὀρέγματα.</TextUnit>
    <TextUnit id="1082" loc="1112">οὔπω ξυνῆκα: νῦν γὰρ ἐξ αἰνιγμάτων</TextUnit>
    <TextUnit id="1083" loc="1113">ἐπαργέμοισι θεσφάτοις ἀμηχανῶ.</TextUnit>
    <TextUnit id="1084" loc="1114">ἒ ἔ, παπαῖ παπαῖ, τί τόδε φαίνεται;</TextUnit>
    <TextUnit id="1085" loc="1115">ἦ δίκτυόν τί γ' ̔́Αιδου;</TextUnit>
    <TextUnit id="1086" loc="1116">ἀλλ' ἄρκυς ἡ ξύνευνος, ἡ ξυναιτία</TextUnit>
    <TextUnit id="1087" loc="1117">φόνου. στάσις δ' ἀκόρετος γένει</TextUnit>
    <TextUnit id="1088" loc="1118">κατολολυξάτω θύματος λευσίμου.</TextUnit>
    <TextUnit id="1089" loc="1119">ποίαν ̓Ερινὺν τήνδε δώμασιν κέλῃ</TextUnit>
    <TextUnit id="1090" loc="1120">ἐπορθιάζειν; οὔ με φαιδρύνει λόγος.</TextUnit>
    <TextUnit id="1091" loc="1121">ἐπὶ δὲ καρδίαν ἔδραμε κροκοβαφὴς</TextUnit>
    <TextUnit id="1092" loc="1122">σταγών, ἅτε καιρία πτώσιμος</TextUnit>
    <TextUnit id="1093" loc="1123">ξυνανύτει βίου δύντος αὐγαῖς:</TextUnit>
    <TextUnit id="1094" loc="1124">ταχεῖα δ' ἄτα πέλει.</TextUnit>
    <TextUnit id="1095" loc="1125">ἆ ἆ, ἰδοὺ ἰδού: ἄπεχε τῆς βοὸς</TextUnit>
    <TextUnit id="1096" loc="1126">τὸν ταῦρον: ἐν πέπλοισι</TextUnit>
    <TextUnit id="1097" loc="1127">μελαγκέρῳ λαβοῦσα μηχανήματι</TextUnit>
    <TextUnit id="1098" loc="1128">τύπτει: πίτνει δ' ἐν ἐνύδρῳ τεύχει.</TextUnit>
    <TextUnit id="1099" loc="1129">δολοφόνου λέβητος τύχαν σοι λέγω.</TextUnit>
    <TextUnit id="1100" loc="1130">οὐ κομπάσαιμ' ἂν θεσφάτων γνώμων ἄκρος</TextUnit>
    <TextUnit id="1101" loc="1131">εἶναι, κακῷ δέ τῳ προσεικάζω τάδε.</TextUnit>
    <TextUnit id="1102" loc="1132">ἀπὸ δὲ θεσφάτων τίς ἀγαθὰ φάτις</TextUnit>
    <TextUnit id="1103" loc="1133">βροτοῖς τέλλεται; κακῶν γὰρ διαὶ</TextUnit>
    <TextUnit id="1104" loc="1134">πολυεπεῖς τέχναι θεσπιῳδὸν</TextUnit>
    <TextUnit id="1105" loc="1135">φόβον φέρουσιν μαθεῖν.</TextUnit>
    <TextUnit id="1106" loc="1136">ἰὼ ἰὼ ταλαίνας κακόποτμοι τύχαι:</TextUnit>
    <TextUnit id="1107" loc="1137">τὸ γὰρ ἐμὸν θροῶ πάθος ἐπεγχύδαν.</TextUnit>
    <TextUnit id="1108" loc="1138">ποῖ δή με δεῦρο τὴν τάλαιναν ἤγαγες;</TextUnit>
    <TextUnit id="1109" loc="1139">οὐδέν ποτ' εἰ μὴ ξυνθανουμένην. τί γάρ;</TextUnit>
    <TextUnit id="1110" loc="1140">φρενομανής τις εἶ θεοφόρητος, ἀμ-</TextUnit>
    <TextUnit id="1111" loc="1141">φὶ δ' αὑτᾶς θροεῖς</TextUnit>
    <TextUnit id="1112" loc="1142">νόμον ἄνομον, οἷά τις ξουθὰ</TextUnit>
    <TextUnit id="1113" loc="1143">ἀκόρετος βοᾶς, φεῦ, ταλαίναις φρεσίν</TextUnit>
    <TextUnit id="1114" loc="1144">̓́Ιτυν ̓́Ιτυν στένους' ἀμφιθαλῆ κακοῖς</TextUnit>
    <TextUnit id="1115" loc="1145">ἀηδὼν βίον.</TextUnit>
    <TextUnit id="1116" loc="1146">ἰὼ ἰὼ λιγείας μόρον ἀηδόνος:</TextUnit>
    <TextUnit id="1117" loc="1147">περέβαλον γάρ οἱ πτεροφόρον δέμας</TextUnit>
    <TextUnit id="1118" loc="1148">θεοὶ γλυκύν τ' αἰῶνα κλαυμάτων ἄτερ:</TextUnit>
    <TextUnit id="1119" loc="1149">ἐμοὶ δὲ μίμνει σχισμὸς ἀμφήκει δορί.</TextUnit>
    <TextUnit id="1120" loc="1150">πόθεν ἐπισσύτους θεοφόρους τ' ἔχεις</TextUnit>
    <TextUnit id="1121" loc="1151">ματαίους δύας,</TextUnit>
    <TextUnit id="1122" loc="1152">τὰ δ' ἐπίφοβα δυσφάτῳ κλαγγᾷ</TextUnit>
    <TextUnit id="1123" loc="1153">μελοτυπεῖς ὁμοῦ τ' ὀρθίοις ἐν νόμοις;</TextUnit>
    <TextUnit id="1124" loc="1154">πόθεν ὅρους ἔχεις θεσπεσίας ὁδοῦ</TextUnit>
    <TextUnit id="1125" loc="1155">κακορρήμονας;</TextUnit>
    <TextUnit id="1126" loc="1156">ἰὼ γάμοι γάμοι Πάριδος ὀλέθριοι φίλων.</TextUnit>
    <TextUnit id="1127" loc="1157">ἰὼ Σκαμάνδρου πάτριον ποτόν.</TextUnit>
    <TextUnit id="1128" loc="1158">τότε μὲν ἀμφὶ σὰς ἀϊόνας τάλαιν'</TextUnit>
    <TextUnit id="1129" loc="1159">ἠνυτόμαν τροφαῖς:</TextUnit>
    <TextUnit id="1130" loc="1160">νῦν δ' ἀμφὶ Κωκυτόν τε κἀχερουσίους</TextUnit>
    <TextUnit id="1131" loc="1161">ὄχθας ἔοικα θεσπιῳδήσειν τάχα.</TextUnit>
    <TextUnit id="1132" loc="1162">τί τόδε τορὸν ἄγαν ἔπος ἐφημίσω;</TextUnit>
    <TextUnit id="1133" loc="1163">νεόγονος ἂν ἀί̈ων μάθοι.</TextUnit>
    <TextUnit id="1134" loc="1164">πέπληγμαι δ' ὑπαὶ δάκει φοινίῳ</TextUnit>
    <TextUnit id="1135" loc="1165">δυσαλγεῖ τύχᾳ μινυρὰ κακὰ θρεομένας,</TextUnit>
    <TextUnit id="1136" loc="1166">θραύματ' ἐμοὶ κλύειν.</TextUnit>
    <TextUnit id="1137" loc="1167">ἰὼ πόνοι πόνοι πόλεος ὀλομένας τὸ πᾶν.</TextUnit>
    <TextUnit id="1138" loc="1168">ἰὼ πρόπυργοι θυσίαι πατρὸς</TextUnit>
    <TextUnit id="1139" loc="1169">πολυκανεῖς βοτῶν ποιονόμων: ἄκος δ'</TextUnit>
    <TextUnit id="1140" loc="1170">οὐδὲν ἐπήρκεσαν</TextUnit>
    <TextUnit id="1141" loc="1171">τὸ μὴ πόλιν μὲν ὥσπερ οὖν ἔχει παθεῖν.</TextUnit>
    <TextUnit id="1142" loc="1172">ἐγὼ δὲ θερμόνους τάχ' ἐν πέδῳ βαλῶ.</TextUnit>
    <TextUnit id="1143" loc="1173">ἑπόμενα προτέροισι τάδ' ἐφημίσω.</TextUnit>
    <TextUnit id="1144" loc="1174">καί τίς σε κακοφρονῶν τίθη-</TextUnit>
    <TextUnit id="1145" loc="1175">σι δαίμων ὑπερβαρὴς ἐμπίτνων</TextUnit>
    <TextUnit id="1146" loc="1176">μελίζειν πάθη γοερὰ θανατοφόρα.</TextUnit>
    <TextUnit id="1147" loc="1177">τέρμα δ' ἀμηχανῶ.</TextUnit>
    <TextUnit id="1148" loc="1178">καὶ μὴν ὁ χρησμὸς οὐκέτ' ἐκ καλυμμάτων</TextUnit>
    <TextUnit id="1149" loc="1179">ἔσται δεδορκὼς νεογάμου νύμφης δίκην:</TextUnit>
    <TextUnit id="1150" loc="1180">λαμπρὸς δ' ἔοικεν ἡλίου πρὸς ἀντολὰς</TextUnit>
    <TextUnit id="1151" loc="1181">πνέων ἐσᾴξειν, ὥστε κύματος δίκην</TextUnit>
    <TextUnit id="1152" loc="1182">κλύζειν πρὸς αὐγὰς τοῦδε πήματος πολὺ</TextUnit>
    <TextUnit id="1153" loc="1183">μεῖζον: φρενώσω δ' οὐκέτ' ἐξ αἰνιγμάτων.</TextUnit>
    <TextUnit id="1154" loc="1184">καὶ μαρτυρεῖτε συνδρόμως ἴχνος κακῶν</TextUnit>
    <TextUnit id="1155" loc="1185">ῥινηλατούσῃ τῶν πάλαι πεπραγμένων.</TextUnit>
    <TextUnit id="1156" loc="1186">τὴν γὰρ στέγην τήνδ' οὔποτ' ἐκλείπει χορὸς</TextUnit>
    <TextUnit id="1157" loc="1187">ξύμφθογγος οὐκ εὔφωνος: οὐ γὰρ εὖ λέγει.</TextUnit>
    <TextUnit id="1158" loc="1188">καὶ μὴν πεπωκώς γ', ὡς θρασύνεσθαι πλέον,</TextUnit>
    <TextUnit id="1159" loc="1189">βρότειον αἷμα κῶμος ἐν δόμοις μένει,</TextUnit>
    <TextUnit id="1160" loc="1190">δύσπεμπτος ἔξω, συγγόνων ̓Ερινύων.</TextUnit>
    <TextUnit id="1161" loc="1191">ὑμνοῦσι δ' ὕμνον δώμασιν προσήμεναι</TextUnit>
    <TextUnit id="1162" loc="1192">πρώταρχον ἄτην: ἐν μέρει δ' ἀπέπτυσαν</TextUnit>
    <TextUnit id="1163" loc="1193">εὐνὰς ἀδελφοῦ τῷ πατοῦντι δυσμενεῖς.</TextUnit>
    <TextUnit id="1164" loc="1194">ἥμαρτον, ἢ θηρῶ τι τοξότης τις ὥς;</TextUnit>
    <TextUnit id="1165" loc="1195">ἢ ψευδόμαντίς εἰμι θυροκόπος φλέδων;</TextUnit>
    <TextUnit id="1166" loc="1196">ἐκμαρτύρησον προυμόσας τό μ' εἰδέναι</TextUnit>
    <TextUnit id="1167" loc="1197">λόγῳ παλαιὰς τῶνδ' ἁμαρτίας δόμων.</TextUnit>
    <TextUnit id="1168" loc="1198">καὶ πῶς ἂν ὅρκος, πῆγμα γενναίως παγέν,</TextUnit>
    <TextUnit id="1169" loc="1199">παιώνιον γένοιτο; θαυμάζω δέ σου,</TextUnit>
    <TextUnit id="1170" loc="1200">πόντου πέραν τραφεῖσαν ἀλλόθρουν πόλιν</TextUnit>
    <TextUnit id="1171" loc="1201">κυρεῖν λέγουσαν, ὥσπερ εἰ παρεστάτεις.</TextUnit>
    <TextUnit id="1172" loc="1202">μάντις μ' ̓Απόλλων τῷδ' ἐπέστησεν τέλει.</TextUnit>
    <TextUnit id="1173" loc="1204">μῶν καὶ θεός περ ἱμέρῳ πεπληγμένος;</TextUnit>
    <TextUnit id="1174" loc="1203">προτοῦ μὲν αἰδὼς ἦν ἐμοὶ λέγειν τάδε.</TextUnit>
    <TextUnit id="1175" loc="1205">ἁβρύνεται γὰρ πᾶς τις εὖ πράσσων πλέον.</TextUnit>
    <TextUnit id="1176" loc="1206">ἀλλ' ἦν παλαιστὴς κάρτ' ἐμοὶ πνέων χάριν.</TextUnit>
    <TextUnit id="1177" loc="1207">ἦ καὶ τέκνων εἰς ἔργον ἤλθετον νόμῳ;</TextUnit>
    <TextUnit id="1178" loc="1208">ξυναινέσασα Λοξίαν ἐψευσάμην.</TextUnit>
    <TextUnit id="1179" loc="1209">ἤδη τέχναισιν ἐνθέοις ᾑρημένη;</TextUnit>
    <TextUnit id="1180" loc="1210">ἤδη πολίταις πάντ' ἐθέσπιζον πάθη.</TextUnit>
    <TextUnit id="1181" loc="1211">πῶς δῆτ' ἄνατος ἦσθα Λοξίου κότῳ;</TextUnit>
    <TextUnit id="1182" loc="1212">ἔπειθον οὐδέν' οὐδέν, ὡς τάδ' ἤμπλακον.</TextUnit>
    <TextUnit id="1183" loc="1213">ἡμῖν γε μὲν δὴ πιστὰ θεσπίζειν δοκεῖς.</TextUnit>
    <TextUnit id="1184" loc="1214">ἰοὺ ἰού, ὢ ὢ κακά.</TextUnit>
    <TextUnit id="1185" loc="1215">ὑπ' αὖ με δεινὸς ὀρθομαντείας πόνος</TextUnit>
    <TextUnit id="1186" loc="1216">στροβεῖ ταράσσων φροιμίοις δυσφροιμίοις.</TextUnit>
    <TextUnit id="1187" loc="1217">ὁρᾶτε τούσδε τοὺς δόμοις ἐφημένους</TextUnit>
    <TextUnit id="1188" loc="1218">νέους, ὀνείρων προσφερεῖς μορφώμασιν;</TextUnit>
    <TextUnit id="1189" loc="1219">παῖδες θανόντες ὡσπερεὶ πρὸς τῶν φίλων,</TextUnit>
    <TextUnit id="1190" loc="1220">χεῖρας κρεῶν πλήθοντες οἰκείας βορᾶς,</TextUnit>
    <TextUnit id="1191" loc="1221">σὺν ἐντέροις τε σπλάγχν', ἐποίκτιστον γέμος,</TextUnit>
    <TextUnit id="1192" loc="1222">πρέπους' ἔχοντες, ὧν πατὴρ ἐγεύσατο.</TextUnit>
    <TextUnit id="1193" loc="1223">ἐκ τῶνδε ποινὰς φημὶ βουλεύειν τινὰ</TextUnit>
    <TextUnit id="1194" loc="1224">λέοντ' ἄναλκιν ἐν λέχει στρωφώμενον</TextUnit>
    <TextUnit id="1195" loc="1225">οἰκουρόν, οἴμοι, τῷ μολόντι δεσπότῃ</TextUnit>
    <TextUnit id="1196" loc="1226">ἐμῷ: φέρειν γὰρ χρὴ τὸ δούλιον ζυγόν:</TextUnit>
    <TextUnit id="1197" loc="1227">νεῶν τ' ἄπαρχος ̓Ιλίου τ' ἀναστάτης</TextUnit>
    <TextUnit id="1198" loc="1228">οὐκ οἶδεν οἷα γλῶσσα μισητῆς κυνὸς</TextUnit>
    <TextUnit id="1199" loc="1229">λείξασα κἀκτείνασα φαιδρὸν οὖς, δίκην</TextUnit>
    <TextUnit id="1200" loc="1230">̓́Ατης λαθραίου, τεύξεται κακῇ τύχῃ.</TextUnit>
    <TextUnit id="1201" loc="1231">τοιάδε τόλμα: θῆλυς ἄρσενος φονεὺς</TextUnit>
    <TextUnit id="1202" loc="1232">ἔστιν. τί νιν καλοῦσα δυσφιλὲς δάκος</TextUnit>
    <TextUnit id="1203" loc="1233">τύχοιμ' ἄν; ἀμφίσβαιναν, ἢ Σκύλλαν τινὰ</TextUnit>
    <TextUnit id="1204" loc="1234">οἰκοῦσαν ἐν πέτραισι, ναυτίλων βλάβην,</TextUnit>
    <TextUnit id="1205" loc="1235">θύουσαν ̔́Αιδου μητέρ' ἄσπονδόν τ' ̓́Αρη</TextUnit>
    <TextUnit id="1206" loc="1236">φίλοις πνέουσαν; ὡς δ' ἐπωλολύξατο</TextUnit>
    <TextUnit id="1207" loc="1237">ἡ παντότολμος, ὥσπερ ἐν μάχης τροπῇ,</TextUnit>
    <TextUnit id="1208" loc="1238">δοκεῖ δὲ χαίρειν νοστίμῳ σωτηρίᾳ.</TextUnit>
    <TextUnit id="1209" loc="1239">καὶ τῶνδ' ὅμοιον εἴ τι μὴ πείθω: τί γάρ;</TextUnit>
    <TextUnit id="1210" loc="1240">τὸ μέλλον ἥξει. καὶ σύ μ' ἐν τάχει παρὼν</TextUnit>
    <TextUnit id="1211" loc="1241">ἄγαν γ' ἀληθόμαντιν οἰκτίρας ἐρεῖς.</TextUnit>
    <TextUnit id="1212" loc="1242">τὴν μὲν Θυέστου δαῖτα παιδείων κρεῶν</TextUnit>
    <TextUnit id="1213" loc="1243">ξυνῆκα καὶ πέφρικα, καὶ φόβος μ' ἔχει</TextUnit>
    <TextUnit id="1214" loc="1244">κλύοντ' ἀληθῶς οὐδὲν ἐξῃκασμένα.</TextUnit>
    <TextUnit id="1215" loc="1245">τὰ δ' ἄλλ' ἀκούσας ἐκ δρόμου πεσὼν τρέχω.</TextUnit>
    <TextUnit id="1216" loc="1246">̓Αγαμέμνονός σέ φημ' ἐπόψεσθαι μόρον.</TextUnit>
    <TextUnit id="1217" loc="1247">εὔφημον, ὦ τάλαινα, κοίμησον στόμα.</TextUnit>
    <TextUnit id="1218" loc="1248">ἀλλ' οὔτι παιὼν τῷδ' ἐπιστατεῖ λόγῳ.</TextUnit>
    <TextUnit id="1219" loc="1249">οὔκ, εἴπερ ἔσται γ': ἀλλὰ μὴ γένοιτό πως.</TextUnit>
    <TextUnit id="1220" loc="1250">σὺ μὲν κατεύχῃ, τοῖς δ' ἀποκτείνειν μέλει.</TextUnit>
    <TextUnit id="1221" loc="1251">τίνος πρὸς ἀνδρὸς τοῦτ' ἄγος πορσύνεται;</TextUnit>
    <TextUnit id="1222" loc="1252">ἦ κάρτα τἄρ' ἂν παρεκόπης χρησμῶν ἐμῶν</TextUnit>
    <TextUnit id="1223" loc="1253">τοῦ γὰρ τελοῦντος οὐ ξυνῆκα μηχανήν.</TextUnit>
    <TextUnit id="1224" loc="1254">καὶ μὴν ἄγαν γ' ̔́Ελλην' ἐπίσταμαι φάτιν.</TextUnit>
    <TextUnit id="1225" loc="1255">καὶ γὰρ τὰ πυθόκραντα: δυσμαθῆ δ' ὅμως.</TextUnit>
    <TextUnit id="1226" loc="1256">παπαῖ, οἷον τὸ πῦρ: ἐπέρχεται δέ μοι.</TextUnit>
    <TextUnit id="1227" loc="1257">ὀτοτοῖ, Λύκει' ̓́Απολλον, οἲ ἐγὼ ἐγώ.</TextUnit>
    <TextUnit id="1228" loc="1258">αὕτη δίπους λέαινα συγκοιμωμένη</TextUnit>
    <TextUnit id="1229" loc="1259">λύκῳ, λέοντος εὐγενοῦς ἀπουσίᾳ,</TextUnit>
    <TextUnit id="1230" loc="1260">κτενεῖ με τὴν τάλαιναν: ὡς δὲ φάρμακον</TextUnit>
    <TextUnit id="1231" loc="1261">τεύχουσα κἀμοῦ μισθὸν ἐνθήσειν κότῳ</TextUnit>
    <TextUnit id="1232" loc="1262">ἐπεύχεται, θήγουσα φωτὶ φάσγανον</TextUnit>
    <TextUnit id="1233" loc="1263">ἐμῆς ἀγωγῆς ἀντιτείσασθαι φόνον.</TextUnit>
    <TextUnit id="1234" loc="1264">τί δῆτ' ἐμαυτῆς καταγέλωτ' ἔχω τάδε,</TextUnit>
    <TextUnit id="1235" loc="1265">καὶ σκῆπτρα καὶ μαντεῖα περὶ δέρῃ στέφη;</TextUnit>
    <TextUnit id="1236" loc="1266">σὲ μὲν πρὸ μοίρας τῆς ἐμῆς διαφθερῶ.</TextUnit>
    <TextUnit id="1237" loc="1267">ἴτ' ἐς φθόρον: πεσόντα γ' ὧδ' ἀμείβομαι.</TextUnit>
    <TextUnit id="1238" loc="1268">ἄλλην τιν' ἄτης ἀντ' ἐμοῦ πλουτίζετε.</TextUnit>
    <TextUnit id="1239" loc="1269">ἰδοὺ δ' ̓Απόλλων αὐτὸς ἐκδύων ἐμὲ</TextUnit>
    <TextUnit id="1240" loc="1270">χρηστηρίαν ἐσθῆτ', ἐποπτεύσας δέ με</TextUnit>
    <TextUnit id="1241" loc="1271">κἀν τοῖσδε κόσμοις καταγελωμένην μέγα</TextUnit>
    <TextUnit id="1242" loc="1272">φίλων ὑπ' ἐχθρῶν οὐ διχορρόπως, μάτην—</TextUnit>
    <TextUnit id="1243" loc="1273">καλουμένη δὲ φοιτὰς ὡς ἀγύρτρια</TextUnit>
    <TextUnit id="1244" loc="1274">πτωχὸς τάλαινα λιμοθνὴς ἠνεσχόμην—</TextUnit>
    <TextUnit id="1245" loc="1275">καὶ νῦν ὁ μάντις μάντιν ἐκπράξας ἐμὲ</TextUnit>
    <TextUnit id="1246" loc="1276">ἀπήγαγ' ἐς τοιάσδε θανασίμους τύχας.</TextUnit>
    <TextUnit id="1247" loc="1277">βωμοῦ πατρῴου δ' ἀντ' ἐπίξηνον μένει,</TextUnit>
    <TextUnit id="1248" loc="1278">θερμῷ κοπείσης φοινίῳ προσφάγματι.</TextUnit>
    <TextUnit id="1249" loc="1279">οὐ μὴν ἄτιμοί γ' ἐκ θεῶν τεθνήξομεν.</TextUnit>
    <TextUnit id="1250" loc="1280">ἥξει γὰρ ἡμῶν ἄλλος αὖ τιμάορος,</TextUnit>
    <TextUnit id="1251" loc="1281">μητροκτόνον φίτυμα, ποινάτωρ πατρός:</TextUnit>
    <TextUnit id="1252" loc="1282">φυγὰς δ' ἀλήτης τῆσδε γῆς ἀπόξενος</TextUnit>
    <TextUnit id="1253" loc="1283">κάτεισιν, ἄτας τάσδε θριγκώσων φίλοις:</TextUnit>
    <TextUnit id="1254" loc="1284">ὀμώμοται γὰρ ὅρκος ἐκ θεῶν μέγας,</TextUnit>
    <TextUnit id="1255" loc="1285">ἄξειν νιν ὑπτίασμα κειμένου πατρός.</TextUnit>
    <TextUnit id="1256" loc="1286">τί δῆτ' ἐγὼ κάτοικτος ὧδ' ἀναστένω;</TextUnit>
    <TextUnit id="1257" loc="1287">ἐπεὶ τὸ πρῶτον εἶδον ̓Ιλίου πόλιν</TextUnit>
    <TextUnit id="1258" loc="1288">πράξασαν ὡς ἔπραξεν, οἳ δ' εἷλον πόλιν</TextUnit>
    <TextUnit id="1259" loc="1289">οὕτως ἀπαλλάσσουσιν ἐν θεῶν κρίσει,</TextUnit>
    <TextUnit id="1260" loc="1290">ἰοῦσα πράξω: τλήσομαι τὸ κατθανεῖν.</TextUnit>
    <TextUnit id="1261" loc="1291">̔́Αιδου πύλας δὲ τάσδ' ἐγὼ προσεννέπω:</TextUnit>
    <TextUnit id="1262" loc="1292">ἐπεύχομαι δὲ καιρίας πληγῆς τυχεῖν,</TextUnit>
    <TextUnit id="1263" loc="1293">ὡς ἀσφάδαστος, αἱμάτων εὐθνησίμων</TextUnit>
    <TextUnit id="1264" loc="1294">ἀπορρυέντων, ὄμμα συμβάλω τόδε.</TextUnit>
    <TextUnit id="1265" loc="1295">ὦ πολλὰ μὲν τάλαινα, πολλὰ δ' αὖ σοφὴ</TextUnit>
    <TextUnit id="1266" loc="1296">γύναι, μακρὰν ἔτεινας. εἰ δ' ἐτητύμως</TextUnit>
    <TextUnit id="1267" loc="1297">μόρον τὸν αὑτῆς οἶσθα, πῶς θεηλάτου</TextUnit>
    <TextUnit id="1268" loc="1298">βοὸς δίκην πρὸς βωμὸν εὐτόλμως πατεῖς;</TextUnit>
    <TextUnit id="1269" loc="1299">οὐκ ἔστ' ἄλυξις, οὔ, ξένοι, χρόνον πλέω.</TextUnit>
    <TextUnit id="1270" loc="1300">ὁ δ' ὕστατός γε τοῦ χρόνου πρεσβεύεται,</TextUnit>
    <TextUnit id="1271" loc="1301">ἥκει τόδ' ἦμαρ: σμικρὰ κερδανῶ φυγῇ.</TextUnit>
    <TextUnit id="1272" loc="1302">ἀλλ' ἴσθι τλήμων οὖς' ἀπ' εὐτόλμου φρενός.</TextUnit>
    <TextUnit id="1273" loc="1303">οὐδεὶς ἀκούει ταῦτα τῶν εὐδαιμόνων.</TextUnit>
    <TextUnit id="1274" loc="1304">ἀλλ' εὐκλεῶς τοι κατθανεῖν χάρις βροτῷ.</TextUnit>
    <TextUnit id="1275" loc="1305">ἰὼ πάτερ σοῦ σῶν τε γενναίων τέκνων.</TextUnit>
    <TextUnit id="1276" loc="1306">τί δ' ἐστὶ χρῆμα; τίς ς' ἀποστρέφει φόβος;</TextUnit>
    <TextUnit id="1277" loc="1307">φεῦ φεῦ.</TextUnit>
    <TextUnit id="1278" loc="1308">τί τοῦτ' ἔφευξας; εἴ τι μὴ φρενῶν στύγος.</TextUnit>
    <TextUnit id="1279" loc="1309">φόνον δόμοι πνέουσιν αἱματοσταγῆ,</TextUnit>
    <TextUnit id="1280" loc="1310">καί πῶς;τόδ' ὄζει θυμάτων ἐφεστίων.</TextUnit>
    <TextUnit id="1281" loc="1311">ὅμοιος ἀτμὸς ὥσπερ ἐκ τάφου πρέπει,</TextUnit>
    <TextUnit id="1282" loc="1312">οὐ Σύριον ἀγλάισμα δώμασιν λέγεις.</TextUnit>
    <TextUnit id="1283" loc="1313">ἀλλ' εἶμι κἀν δόμοισι κωκύσους' ἐμὴν</TextUnit>
    <TextUnit id="1284" loc="1314">̓Αγαμέμνονός τε μοῖραν. ἀρκείτω βίος.</TextUnit>
    <TextUnit id="1285" loc="1315">ἰὼ ξένοι,</TextUnit>
    <TextUnit id="1286" loc="1316">οὔτοι δυσοίζω θάμνον ὡς ὄρνις φόβῳ</TextUnit>
    <TextUnit id="1287" loc="1317">ἄλλως: θανούσῃ μαρτυρεῖτέ μοι τόδε,</TextUnit>
    <TextUnit id="1288" loc="1318">ὅταν γυνὴ γυναικὸς ἀντ' ἐμοῦ θάνῃ,</TextUnit>
    <TextUnit id="1289" loc="1319">ἀνήρ τε δυσδάμαρτος ἀντ' ἀνδρὸς πέσῃ.</TextUnit>
    <TextUnit id="1290" loc="1320">ἐπιξενοῦμαι ταῦτα δ' ὡς θανουμένη.</TextUnit>
    <TextUnit id="1291" loc="1321">ὦ τλῆμον, οἰκτίρω σε θεσφάτου μόρου.</TextUnit>
    <TextUnit id="1292" loc="1322">ἅπαξ ἔτ' εἰπεῖν ῥῆσιν οὐ θρῆνον θέλω</TextUnit>
    <TextUnit id="1293" loc="1323">ἐμὸν τὸν αὐτῆς. ἡλίῳ δ' ἐπεύχομαι</TextUnit>
    <TextUnit id="1294" loc="1324">πρὸς ὕστατον φῶς †τοῖς ἐμοῖς τιμαόροις</TextUnit>
    <TextUnit id="1295" loc="1325">ἐχθροῖς φονεῦσι τοῖς ἐμοῖς τίνειν ὁμοῦ,†</TextUnit>
    <TextUnit id="1296" loc="1326">δούλης θανούσης, εὐμαροῦς χειρώματος.</TextUnit>
    <TextUnit id="1297" loc="1327">ἰὼ βρότεια πράγματ': εὐτυχοῦντα μὲν</TextUnit>
    <TextUnit id="1298" loc="1328">σκιά τις ἂν τρέψειεν: εἰ δὲ δυστυχῇ,</TextUnit>
    <TextUnit id="1299" loc="1329">βολαῖς ὑγρώσσων σπόγγος ὤλεσεν γραφήν.</TextUnit>
    <TextUnit id="1300" loc="1330">καὶ ταῦτ' ἐκείνων μᾶλλον οἰκτίρω πολύ.</TextUnit>
    <TextUnit id="1301" loc="1331">τὸ μὲν εὖ πράσσειν ἀκόρεστον ἔφυ</TextUnit>
    <TextUnit id="1302" loc="1332">πᾶσι βροτοῖσιν: δακτυλοδείκτων δ'</TextUnit>
    <TextUnit id="1303" loc="1333">οὔτις ἀπειπὼν εἴργει μελάθρων,</TextUnit>
    <TextUnit id="1304" loc="1334">μηκέτ' ἐσέλθῃς, τάδε φωνῶν.</TextUnit>
    <TextUnit id="1305" loc="1335">καὶ τῷδε πόλιν μὲν ἑλεῖν ἔδοσαν</TextUnit>
    <TextUnit id="1306" loc="1336">μάκαρες Πριάμου:</TextUnit>
    <TextUnit id="1307" loc="1337">θεοτίμητος δ' οἴκαδ' ἱκάνει.</TextUnit>
    <TextUnit id="1308" loc="1338">νῦν δ' εἰ προτέρων αἷμ' ἀποτείσῃ</TextUnit>
    <TextUnit id="1309" loc="1339">καὶ τοῖσι θανοῦσι θανὼν ἄλλων</TextUnit>
    <TextUnit id="1310" loc="1340">ποινὰς θανάτων ἐπικράνῃ,</TextUnit>
    <TextUnit id="1311" loc="1341">τίς ἂν ἐξεύξαιτο βροτῶν ἀσινεῖ</TextUnit>
    <TextUnit id="1312" loc="1342">δαίμονι φῦναι τάδ' ἀκούων;</TextUnit>
    <TextUnit id="1313" loc="1343">ὤμοι, πέπληγμαι καιρίαν πληγὴν ἔσω.</TextUnit>
    <TextUnit id="1314" loc="1344">σῖγα: τίς πληγὴν ἀυτεῖ καιρίως οὐτασμένος;</TextUnit>
    <TextUnit id="1315" loc="1345">ὤμοι μάλ' αὖθις, δευτέραν πεπληγμένος.</TextUnit>
    <TextUnit id="1316" loc="1346">τοὔργον εἰργάσθαι δοκεῖ μοι βασιλέως οἰμώγμασιν.</TextUnit>
    <TextUnit id="1317" loc="1347">ἀλλὰ κοινωσώμεθ' ἤν πως ἀσφαλῆ βουλεύματα.</TextUnit>
    <TextUnit id="1318" loc="1348">—ἐγὼ μὲν ὑμῖν τὴν ἐμὴν γνώμην λέγω,</TextUnit>
    <TextUnit id="1319" loc="1349">πρὸς δῶμα δεῦρ' ἀστοῖσι κηρύσσειν βοήν.—</TextUnit>
    <TextUnit id="1320" loc="1350">—ἐμοὶ δ' ὅπως τάχιστά γ' ἐμπεσεῖν δοκεῖ</TextUnit>
    <TextUnit id="1321" loc="1351">καὶ πρᾶγμ' ἐλέγχειν σὺν νεορρύτῳ ξίφει.—</TextUnit>
    <TextUnit id="1322" loc="1352">—κἀγὼ τοιούτου γνώματος κοινωνὸς ὢν</TextUnit>
    <TextUnit id="1323" loc="1353">ψηφίζομαί τι δρᾶν: τὸ μὴ μέλλειν δ' ἀκμή.—</TextUnit>
    <TextUnit id="1324" loc="1354">—ὁρᾶν πάρεστι: φροιμιάζονται γὰρ ὡς</TextUnit>
    <TextUnit id="1325" loc="1355">τυραννίδος σημεῖα πράσσοντες πόλει.—</TextUnit>
    <TextUnit id="1326" loc="1356">—χρονίζομεν γάρ. οἱ δὲ τῆς μελλοῦς κλέος</TextUnit>
    <TextUnit id="1327" loc="1357">πέδοι πατοῦντες οὐ καθεύδουσιν χερί.—</TextUnit>
    <TextUnit id="1328" loc="1358">—οὐκ οἶδα βουλῆς ἧστινος τυχὼν λέγω.</TextUnit>
    <TextUnit id="1329" loc="1359">τοῦ δρῶντός ἐστι καὶ τὸ βουλεῦσαι πέρι.—</TextUnit>
    <TextUnit id="1330" loc="1360">—κἀγὼ τοιοῦτός εἰμ', ἐπεὶ δυσμηχανῶ</TextUnit>
    <TextUnit id="1331" loc="1361">λόγοισι τὸν θανόντ' ἀνιστάναι πάλιν.—</TextUnit>
    <TextUnit id="1332" loc="1362">—ἦ καὶ βίον τείνοντες ὧδ' ὑπείξομεν</TextUnit>
    <TextUnit id="1333" loc="1363">δόμων καταισχυντῆρσι τοῖσδ' ἡγουμένοις;—</TextUnit>
    <TextUnit id="1334" loc="1364">—ἀλλ' οὐκ ἀνεκτόν,ἀλλὰ κατθανεῖν κρατεῖ:</TextUnit>
    <TextUnit id="1335" loc="1365">πεπαιτέρα γὰρ μοῖρα τῆς τυραννίδος.—</TextUnit>
    <TextUnit id="1336" loc="1366">—ἦ γὰρ τεκμηρίοισιν ἐξ οἰμωγμάτων</TextUnit>
    <TextUnit id="1337" loc="1367">μαντευσόμεσθα τἀνδρὸς ὡς ὀλωλότος;—</TextUnit>
    <TextUnit id="1338" loc="1368">—σάφ' εἰδότας χρὴ τῶνδε θυμοῦσθαι πέρι:</TextUnit>
    <TextUnit id="1339" loc="1369">τὸ γὰρ τοπάζειν τοῦ σάφ' εἰδέναι δίχα.—</TextUnit>
    <TextUnit id="1340" loc="1370">—ταύτην ἐπαινεῖν πάντοθεν πληθύνομαι,</TextUnit>
    <TextUnit id="1341" loc="1371">τρανῶς ̓Ατρείδην εἰδέναι κυροῦνθ' ὅπως.</TextUnit>
    <TextUnit id="1342" loc="1372">πολλῶν πάροιθεν καιρίως εἰρημένων</TextUnit>
    <TextUnit id="1343" loc="1373">τἀναντί' εἰπεῖν οὐκ ἐπαισχυνθήσομαι.</TextUnit>
    <TextUnit id="1344" loc="1374">πῶς γάρ τις ἐχθροῖς ἐχθρὰ πορσύνων, φίλοις</TextUnit>
    <TextUnit id="1345" loc="1375">δοκοῦσιν εἶναι, πημονῆς ἀρκύστατ' ἂν</TextUnit>
    <TextUnit id="1346" loc="1376">φράξειεν, ὕψος κρεῖσσον ἐκπηδήματος;</TextUnit>
    <TextUnit id="1347" loc="1377">ἐμοὶ δ' ἀγὼν ὅδ' οὐκ ἀφρόντιστος πάλαι</TextUnit>
    <TextUnit id="1348" loc="1378">νείκης παλαιᾶς ἦλθε, σὺν χρόνῳ γε μήν:</TextUnit>
    <TextUnit id="1349" loc="1379">ἕστηκα δ' ἔνθ' ἔπαις' ἐπ' ἐξειργασμένοις.</TextUnit>
    <TextUnit id="1350" loc="1380">οὕτω δ' ἔπραξα, καὶ τάδ' οὐκ ἀρνήσομαι:</TextUnit>
    <TextUnit id="1351" loc="1381">ὡς μήτε φεύγειν μήτ' ἀμύνεσθαι μόρον,</TextUnit>
    <TextUnit id="1352" loc="1382">ἄπειρον ἀμφίβληστρον, ὥσπερ ἰχθύων,</TextUnit>
    <TextUnit id="1353" loc="1383">περιστιχίζω, πλοῦτον εἵματος κακόν.</TextUnit>
    <TextUnit id="1354" loc="1384">παίω δέ νιν δίς: κἀν δυοῖν οἰμωγμάτοιν</TextUnit>
    <TextUnit id="1355" loc="1385">μεθῆκεν αὑτοῦ κῶλα: καὶ πεπτωκότι</TextUnit>
    <TextUnit id="1356" loc="1386">τρίτην ἐπενδίδωμι, τοῦ κατὰ χθονὸς</TextUnit>
    <TextUnit id="1357" loc="1387">Διὸς νεκρῶν σωτῆρος εὐκταίαν χάριν.</TextUnit>
    <TextUnit id="1358" loc="1388">οὕτω τὸν αὑτοῦ θυμὸν ὁρμαίνει πεσών:</TextUnit>
    <TextUnit id="1359" loc="1389">κἀκφυσιῶν ὀξεῖαν αἵματος σφαγὴν</TextUnit>
    <TextUnit id="1360" loc="1390">βάλλει μ' ἐρεμνῇ ψακάδι φοινίας δρόσου,</TextUnit>
    <TextUnit id="1361" loc="1391">χαίρουσαν οὐδὲν ἧσσον ἢ διοσδότῳ</TextUnit>
    <TextUnit id="1362" loc="1392">γάνει σπορητὸς κάλυκος ἐν λοχεύμασιν.</TextUnit>
    <TextUnit id="1363" loc="1393">ὡς ὧδ' ἐχόντων, πρέσβος ̓Αργείων τόδε,</TextUnit>
    <TextUnit id="1364" loc="1394">χαίροιτ' ἄν, εἰ χαίροιτ', ἐγὼ δ' ἐπεύχομαι.</TextUnit>
    <TextUnit id="1365" loc="1395">εἰ δ' ἦν πρεπόντων ὥστ' ἐπισπένδειν νεκρῷ,</TextUnit>
    <TextUnit id="1366" loc="1396">τῷδ' ἂν δικαίως ἦν, ὑπερδίκως μὲν οὖν.</TextUnit>
    <TextUnit id="1367" loc="1397">τοσῶνδε κρατῆρ' ἐν δόμοις κακῶν ὅδε</TextUnit>
    <TextUnit id="1368" loc="1398">πλήσας ἀραίων αὐτὸς ἐκπίνει μολών.</TextUnit>
    <TextUnit id="1369" loc="1399">θαυμάζομέν σου γλῶσσαν, ὡς θρασύστομος,</TextUnit>
    <TextUnit id="1370" loc="1400">ἥτις τοιόνδ' ἐπ' ἀνδρὶ κομπάζεις λόγον.</TextUnit>
    <TextUnit id="1371" loc="1401">πειρᾶσθέ μου γυναικὸς ὡς ἀφράσμονος:</TextUnit>
    <TextUnit id="1372" loc="1402">ἐγὼ δ' ἀτρέστῳ καρδίᾳ πρὸς εἰδότας</TextUnit>
    <TextUnit id="1373" loc="1403">λέγω: σὺ δ' αἰνεῖν εἴτε με ψέγειν θέλεις</TextUnit>
    <TextUnit id="1374" loc="1404">ὅμοιον. οὗτός ἐστιν ̓Αγαμέμνων, ἐμὸς</TextUnit>
    <TextUnit id="1375" loc="1405">πόσις, νεκρὸς δέ, τῆσδε δεξιᾶς χερὸς</TextUnit>
    <TextUnit id="1376" loc="1406">ἔργον, δικαίας τέκτονος. τάδ' ὧδ' ἔχει.</TextUnit>
    <TextUnit id="1377" loc="1407">τί κακόν, ὦ γύναι,</TextUnit>
    <TextUnit id="1378" loc="1408">χθονοτρεφὲς ἐδανὸν ἢ ποτὸν</TextUnit>
    <TextUnit id="1379" loc="1409">πασαμένα ῥυτᾶς ἐξ ἁλὸς ὀρόμενον</TextUnit>
    <TextUnit id="1380" loc="1410">τόδ' ἐπέθου θύος, δημοθρόους τ' ἀράς;</TextUnit>
    <TextUnit id="1381" loc="1410">ἀπέδικες ἀπέταμες: ἀπόπολις δ' ἔσῃ</TextUnit>
    <TextUnit id="1382" loc="1411">μῖσος ὄβριμον ἀστοῖς.</TextUnit>
    <TextUnit id="1383" loc="1412">νῦν μὲν δικάζεις ἐκ πόλεως φυγὴν ἐμοὶ</TextUnit>
    <TextUnit id="1384" loc="1413">καὶ μῖσος ἀστῶν δημόθρους τ' ἔχειν ἀράς,</TextUnit>
    <TextUnit id="1385" loc="1414">οὐδὲν τότ' ἀνδρὶ τῷδ' ἐναντίον φέρων:</TextUnit>
    <TextUnit id="1386" loc="1415">ὃς οὐ προτιμῶν, ὡσπερεὶ βοτοῦ μόρον,</TextUnit>
    <TextUnit id="1387" loc="1416">μήλων φλεόντων εὐπόκοις νομεύμασιν,</TextUnit>
    <TextUnit id="1388" loc="1417">ἔθυσεν αὑτοῦ παῖδα, φιλτάτην ἐμοὶ</TextUnit>
    <TextUnit id="1389" loc="1418">ὠδῖν', ἐπῳδὸν Θρῃκίων ἀημάτων.</TextUnit>
    <TextUnit id="1390" loc="1419">οὐ τοῦτον ἐκ γῆς τῆσδε χρῆν ς' ἀνδρηλατεῖν,</TextUnit>
    <TextUnit id="1391" loc="1420">μιασμάτων ἄποιν'; ἐπήκοος δ' ἐμῶν</TextUnit>
    <TextUnit id="1392" loc="1421">ἔργων δικαστὴς τραχὺς εἶ. λέγω δέ σοι</TextUnit>
    <TextUnit id="1393" loc="1422">τοιαῦτ' ἀπειλεῖν, ὡς παρεσκευασμένης</TextUnit>
    <TextUnit id="1394" loc="1423">ἐκ τῶν ὁμοίων χειρὶ νικήσαντ' ἐμοῦ</TextUnit>
    <TextUnit id="1395" loc="1424">ἄρχειν: ἐὰν δὲ τοὔμπαλιν κραίνῃ θεός,</TextUnit>
    <TextUnit id="1396" loc="1425">γνώσῃ διδαχθεὶς ὀψὲ γοῦν τὸ σωφρονεῖν.</TextUnit>
    <TextUnit id="1397" loc="1426">μεγαλόμητις εἶ,</TextUnit>
    <TextUnit id="1398" loc="1427">περίφρονα δ' ἔλακες. ὥσπερ οὖν</TextUnit>
    <TextUnit id="1399" loc="1428">φονολιβεῖ τύχᾳ φρὴν ἐπιμαίνεται,</TextUnit>
    <TextUnit id="1400" loc="1429">λίπος ἐπ' ὀμμάτων αἵματος εὖ πρέπει:</TextUnit>
    <TextUnit id="1401" loc="1430">ἀτίετον ἔτι σὲ χρὴ στερομέναν φίλων</TextUnit>
    <TextUnit id="1402" loc="1430">τύμμα τύμματι τεῖσαι.</TextUnit>
    <TextUnit id="1403" loc="1431">καὶ τήνδ' ἀκούεις ὁρκίων ἐμῶν θέμιν:</TextUnit>
    <TextUnit id="1404" loc="1432">μὰ τὴν τέλειον τῆς ἐμῆς παιδὸς Δίκην,</TextUnit>
    <TextUnit id="1405" loc="1433">̓́Ατην ̓Ερινύν θ', αἷσι τόνδ' ἔσφαξ' ἐγώ,</TextUnit>
    <TextUnit id="1406" loc="1434">οὔ μοι φόβου μέλαθρον ἐλπὶς ἐμπατεῖ,</TextUnit>
    <TextUnit id="1407" loc="1435">ἕως ἂν αἴθῃ πῦρ ἐφ' ἑστίας ἐμῆς</TextUnit>
    <TextUnit id="1408" loc="1436">Αἴγισθος, ὡς τὸ πρόσθεν εὖ φρονῶν ἐμοί.</TextUnit>
    <TextUnit id="1409" loc="1437">οὗτος γὰρ ἡμῖν ἀσπὶς οὐ σμικρὰ θράσους.</TextUnit>
    <TextUnit id="1410" loc="1438">κεῖται γυναικὸς τῆσδε λυμαντήριος,</TextUnit>
    <TextUnit id="1411" loc="1439">Χρυσηίδων μείλιγμα τῶν ὑπ' ̓Ιλίῳ:</TextUnit>
    <TextUnit id="1412" loc="1440">ἥ τ' αἰχμάλωτος ἥδε καὶ τερασκόπος</TextUnit>
    <TextUnit id="1413" loc="1441">καὶ κοινόλεκτρος τοῦδε, θεσφατηλόγος</TextUnit>
    <TextUnit id="1414" loc="1442">πιστὴ ξύνευνος, ναυτίλων δὲ σελμάτων</TextUnit>
    <TextUnit id="1415" loc="1443">ἰσοτριβής. ἄτιμα δ' οὐκ ἐπραξάτην.</TextUnit>
    <TextUnit id="1416" loc="1444">ὁ μὲν γὰρ οὕτως, ἡ δέ τοι κύκνου δίκην</TextUnit>
    <TextUnit id="1417" loc="1445">τὸν ὕστατον μέλψασα θανάσιμον γόον</TextUnit>
    <TextUnit id="1418" loc="1446">κεῖται, φιλήτωρ τοῦδ': ἐμοὶ δ' ἐπήγαγεν</TextUnit>
    <TextUnit id="1419" loc="1447">εὐνῆς παροψώνημα τῆς ἐμῆς χλιδῆς.</TextUnit>
    <TextUnit id="1420" loc="1448">φεῦ, τίς ἂν ἐν τάχει, μὴ περιώδυνος,</TextUnit>
    <TextUnit id="1421" loc="1449">μηδὲ δεμνιοτήρης,</TextUnit>
    <TextUnit id="1422" loc="1450">μόλοι τὸν αἰεὶ φέρους' ἐν ἡμῖν</TextUnit>
    <TextUnit id="1423" loc="1451">Μοῖρ' ἀτέλευτον ὕπνον, δαμέντος</TextUnit>
    <TextUnit id="1424" loc="1452">φύλακος εὐμενεστάτου καὶ</TextUnit>
    <TextUnit id="1425" loc="1453">πολλὰ τλάντος γυναικὸς διαί:</TextUnit>
    <TextUnit id="1426" loc="1454">πρὸς γυναικὸς δ' ἀπέφθισεν βίον.</TextUnit>
    <TextUnit id="1427" loc="1455">ἰὼ ἰὼ παράνους ̔Ελένα</TextUnit>
    <TextUnit id="1428" loc="1456">μία τὰς πολλάς, τάς πάνυ πολλὰς</TextUnit>
    <TextUnit id="1429" loc="1457">ψυχὰς ὀλέσας' ὑπὸ Τροίᾳ.</TextUnit>
    <TextUnit id="1430" loc="1458">νῦν δὲ τελέαν πολύμναστον ἐπηνθίσω</TextUnit>
    <TextUnit id="1431" loc="1460">δι' αἷμ' ἄνιπτον. ἦ τις ἦν τότ' ἐν δόμοις</TextUnit>
    <TextUnit id="1432" loc="1461">ἔρις ἐρίδματος ἀνδρὸς οἰζύς.</TextUnit>
    <TextUnit id="1433" loc="1462">μηδὲν θανάτου μοῖραν ἐπεύχου</TextUnit>
    <TextUnit id="1434" loc="1463">τοῖσδε βαρυνθείς:</TextUnit>
    <TextUnit id="1435" loc="1464">μηδ' εἰς ̔Ελένην κότον ἐκτρέψῃς,</TextUnit>
    <TextUnit id="1436" loc="1465">ὡς ἀνδρολέτειρ', ὡς μία πολλῶν</TextUnit>
    <TextUnit id="1437" loc="1466">ἀνδρῶν ψυχὰς Δαναῶν ὀλέσας'</TextUnit>
    <TextUnit id="1438" loc="1467">ἀξύστατον ἄλγος ἔπραξεν.</TextUnit>
    <TextUnit id="1439" loc="1468">δαῖμον, ὃς ἐμπίτνεις δώμασι καὶ διφυί-</TextUnit>
    <TextUnit id="1440" loc="1469">οισι Τανταλίδαισιν,</TextUnit>
    <TextUnit id="1441" loc="1470">κράτος τ' ἰσόψυχον ἐκ γυναικῶν</TextUnit>
    <TextUnit id="1442" loc="1471">καρδιόδηκτον ἐμοὶ κρατύνεις.</TextUnit>
    <TextUnit id="1443" loc="1472">ἐπὶ δὲ σώματος δίκαν μοι</TextUnit>
    <TextUnit id="1444" loc="1473">κόρακος ἐχθροῦ σταθεῖς' ἐκνόμως</TextUnit>
    <TextUnit id="1445" loc="1474">ὕμνον ὑμνεῖν ἐπεύχεται ˘¯</TextUnit>
    <TextUnit id="1446" loc="1475">νῦν δ' ὤρθωσας στόματος γνώμην,</TextUnit>
    <TextUnit id="1447" loc="1476">τὸν τριπάχυντον</TextUnit>
    <TextUnit id="1448" loc="1477">δαίμονα γέννης τῆσδε κικλήσκων.</TextUnit>
    <TextUnit id="1449" loc="1478">ἐκ τοῦ γὰρ ἔρως αἱματολοιχὸς</TextUnit>
    <TextUnit id="1450" loc="1479">νείρᾳ τρέφεται, πρὶν καταλῆξαι</TextUnit>
    <TextUnit id="1451" loc="1480">τὸ παλαιὸν ἄχος, νέος ἰχώρ.</TextUnit>
    <TextUnit id="1452" loc="1481">ἦ μέγαν οἰκονόμον</TextUnit>
    <TextUnit id="1453" loc="1482">δαίμονα καὶ βαρύμηνιν αἰνεῖς,</TextUnit>
    <TextUnit id="1454" loc="1483">φεῦ φεῦ, κακὸν αἶνον ἀτη-</TextUnit>
    <TextUnit id="1455" loc="1484">ρᾶς τύχας ἀκορέστου:</TextUnit>
    <TextUnit id="1456" loc="1485">ἰὴ ἰή, διαὶ Διὸς</TextUnit>
    <TextUnit id="1457" loc="1486">παναιτίου πανεργέτα:</TextUnit>
    <TextUnit id="1458" loc="1487">τί γὰρ βροτοῖς ἄνευ Διὸς τελεῖται;</TextUnit>
    <TextUnit id="1459" loc="1488">τί τῶνδ' οὐ θεόκραντόν ἐστιν;</TextUnit>
    <TextUnit id="1460" loc="1489">ἰὼ ἰὼ βασιλεῦ βασιλεῦ,</TextUnit>
    <TextUnit id="1461" loc="1490">πῶς σε δακρύσω;</TextUnit>
    <TextUnit id="1462" loc="1491">φρενὸς ἐκ φιλίας τί ποτ' εἴπω;</TextUnit>
    <TextUnit id="1463" loc="1492">κεῖσαι δ' ἀράχνης ἐν ὑφάσματι τῷδ'</TextUnit>
    <TextUnit id="1464" loc="1493">ἀσεβεῖ θανάτῳ βίον ἐκπνέων.</TextUnit>
    <TextUnit id="1465" loc="1494">ὤμοι μοι κοίταν τάνδ' ἀνελεύθερον</TextUnit>
    <TextUnit id="1466" loc="1495">δολίῳ μόρῳ δαμεὶς δάμαρτος</TextUnit>
    <TextUnit id="1467" loc="1496">ἐκ χερὸς ἀμφιτόμῳ βελέμνῳ.</TextUnit>
    <TextUnit id="1468" loc="1497">αὐχεῖς εἶναι τόδε τοὔργον ἐμόν;</TextUnit>
    <TextUnit id="1469" loc="1498">μηδ' ἐπιλεχθῇς</TextUnit>
    <TextUnit id="1470" loc="1499">̓Αγαμεμνονίαν εἶναί μ' ἄλοχον.</TextUnit>
    <TextUnit id="1471" loc="1500">φανταζόμενος δὲ γυναικὶ νεκροῦ</TextUnit>
    <TextUnit id="1472" loc="1501">τοῦδ' ὁ παλαιὸς δριμὺς ἀλάστωρ</TextUnit>
    <TextUnit id="1473" loc="1502">̓Ατρέως χαλεποῦ θοινατῆρος</TextUnit>
    <TextUnit id="1474" loc="1503">τόνδ' ἀπέτεισεν,</TextUnit>
    <TextUnit id="1475" loc="1504">τέλεον νεαροῖς ἐπιθύσας.</TextUnit>
    <TextUnit id="1476" loc="1505">ὡς μὲν ἀναίτιος εἶ</TextUnit>
    <TextUnit id="1477" loc="1506">τοῦδε φόνου τίς ὁ μαρτυρήσων;</TextUnit>
    <TextUnit id="1478" loc="1507">πῶς πῶς; πατρόθεν δὲ συλλή-</TextUnit>
    <TextUnit id="1479" loc="1508">πτωρ γένοιτ' ἂν ἀλάστωρ.</TextUnit>
    <TextUnit id="1480" loc="1509">βιάζεται δ' ὁμοσπόροις</TextUnit>
    <TextUnit id="1481" loc="1510">ἐπιρροαῖσιν αἱμάτων</TextUnit>
    <TextUnit id="1482" loc="1511">μέλας ̓́Αρης, ὅποι δίκαν προβαίνων</TextUnit>
    <TextUnit id="1483" loc="1512">πάχνᾳ κουροβόρῳ παρέξει.</TextUnit>
    <TextUnit id="1484" loc="1513">ἰὼ ἰὼ βασιλεῦ βασιλεῦ,</TextUnit>
    <TextUnit id="1485" loc="1514">πῶς σε δακρύσω;</TextUnit>
    <TextUnit id="1486" loc="1515">φρενὸς ἐκ φιλίας τί ποτ' εἴπω;</TextUnit>
    <TextUnit id="1487" loc="1516">κεῖσαι δ' ἀράχνης ἐν ὑφάσματι τῷδ'</TextUnit>
    <TextUnit id="1488" loc="1517">ἀσεβεῖ θανάτῳ βίον ἐκπνέων.</TextUnit>
    <TextUnit id="1489" loc="1518">ὤμοι μοι κοίταν τάνδ' ἀνελεύθερον</TextUnit>
    <TextUnit id="1490" loc="1519">δολίῳ μόρῳ δαμεὶς</TextUnit>
    <TextUnit id="1491" loc="1520">ἐκ χερὸς ἀμφιτόμῳ βελέμνῳ.</TextUnit>
    <TextUnit id="1492" loc="1521">οὔτ' ἀνελεύθερον οἶμαι θάνατον</TextUnit>
    <TextUnit id="1493" loc="1522">τῷδε γενέσθαι.</TextUnit>
    <TextUnit id="1494" loc="1523">οὐδὲ γὰρ οὗτος δολίαν ἄτην</TextUnit>
    <TextUnit id="1495" loc="1524">οἴκοισιν ἔθηκ';</TextUnit>
    <TextUnit id="1496" loc="1525">ἀλλ' ἐμὸν ἐκ τοῦδ' ἔρνος ἀερθέν.</TextUnit>
    <TextUnit id="1497" loc="1526">τὴν πολυκλαύτην ̓Ιφιγενείαν,</TextUnit>
    <TextUnit id="1498" loc="1527">ἄξια δράσας ἄξια πάσχων</TextUnit>
    <TextUnit id="1499" loc="1528">μηδὲν ἐν ̔́Αιδου μεγαλαυχείτω,</TextUnit>
    <TextUnit id="1500" loc="1529">ξιφοδηλήτῳ,</TextUnit>
    <TextUnit id="1501" loc="1530">θανάτῳ τείσας ἅπερ ἦρξεν.</TextUnit>
    <TextUnit id="1502" loc="1530">ἀμηχανῶ φροντίδος στερηθεὶς</TextUnit>
    <TextUnit id="1503" loc="1531">εὐπάλαμον μέριμναν</TextUnit>
    <TextUnit id="1504" loc="1532">ὅπα τράπωμαι, πίτνοντος οἴκου.</TextUnit>
    <TextUnit id="1505" loc="1533">δέδοικα δ' ὄμβρου κτύπον δομοσφαλῆ</TextUnit>
    <TextUnit id="1506" loc="1534">τὸν αἱματηρόν: ψακὰς δὲ λήγει.</TextUnit>
    <TextUnit id="1507" loc="1535">δίκην δ' ἐπ' ἄλλο πρᾶγμα θηγάνει βλάβης</TextUnit>
    <TextUnit id="1508" loc="1536">πρὸς ἄλλαις θηγάναισι μοῖρα.</TextUnit>
    <TextUnit id="1509" loc="1537">ἰὼ γᾶ γᾶ, εἴθ' ἔμ' ἐδέξω,</TextUnit>
    <TextUnit id="1510" loc="1538">πρὶν τόνδ' ἐπιδεῖν ἀργυροτοίχου</TextUnit>
    <TextUnit id="1511" loc="1540">δροίτης κατέχοντα χάμευναν.</TextUnit>
    <TextUnit id="1512" loc="1541">τίς ὁ θάψων νιν; τίς ὁ θρηνήσων;</TextUnit>
    <TextUnit id="1513" loc="1542">ἦ σὺ τόδ' ἔρξαι τλήσῃ, κτείνας'</TextUnit>
    <TextUnit id="1514" loc="1543">ἄνδρα τὸν αὑτῆς ἀποκωκῦσαι</TextUnit>
    <TextUnit id="1515" loc="1545">ψυχῇ τ' ἄχαριν χάριν ἀντ' ἔργων</TextUnit>
    <TextUnit id="1516" loc="1546">μεγάλων ἀδίκως ἐπικρᾶναι;</TextUnit>
    <TextUnit id="1517" loc="1547">τίς δ' ἐπιτύμβιον αἶνον ἐπ' ἀνδρὶ θείῳ</TextUnit>
    <TextUnit id="1518" loc="1548">σὺν δακρύοις ἰάπτων</TextUnit>
    <TextUnit id="1519" loc="1550">ἀληθείᾳ φρενῶν πονήσει;</TextUnit>
    <TextUnit id="1520" loc="1551">οὐ σὲ προσήκει τὸ μέλημ' ἀλέγειν</TextUnit>
    <TextUnit id="1521" loc="1552">τοῦτο: πρὸς ἡμῶν</TextUnit>
    <TextUnit id="1522" loc="1553">κάππεσε, κάτθανε, καὶ καταθάψομεν,</TextUnit>
    <TextUnit id="1523" loc="1554">οὐχ ὑπὸ κλαυθμῶν τῶν ἐξ οἴκων,</TextUnit>
    <TextUnit id="1524" loc="1555">ἀλλ' ̓Ιφιγένειά νιν ἀσπασίως</TextUnit>
    <TextUnit id="1525" loc="1556">θυγάτηρ, ὡς χρή,</TextUnit>
    <TextUnit id="1526" loc="1557">πατέρ' ἀντιάσασα πρὸς ὠκύπορον</TextUnit>
    <TextUnit id="1527" loc="1558">πόρθμευμ' ἀχέων</TextUnit>
    <TextUnit id="1528" loc="1559">περὶ χεῖρε βαλοῦσα φιλήσει.</TextUnit>
    <TextUnit id="1529" loc="1560">ὄνειδος ἥκει τόδ' ἀντ' ὀνείδους.</TextUnit>
    <TextUnit id="1530" loc="1561">δύσμαχα δ' ἔστι κρῖναι.</TextUnit>
    <TextUnit id="1531" loc="1562">φέρει φέροντ', ἐκτίνει δ' ὁ καίνων.</TextUnit>
    <TextUnit id="1532" loc="1563">μίμνει δὲ μίμνοντος ἐν θρόνῳ Διὸς</TextUnit>
    <TextUnit id="1533" loc="1564">παθεῖν τὸν ἔρξαντα: θέσμιον γάρ.</TextUnit>
    <TextUnit id="1534" loc="1565">τίς ἂν γονὰν ἀραῖον ἐκβάλοι δόμων;</TextUnit>
    <TextUnit id="1535" loc="1566">κεκόλληται γένος πρὸς ἄτᾳ.</TextUnit>
    <TextUnit id="1536" loc="1567">ἐς τόνδ' ἐνέβης ξὺν ἀληθείᾳ</TextUnit>
    <TextUnit id="1537" loc="1568">χρησμόν. ἐγὼ δ' οὖν</TextUnit>
    <TextUnit id="1538" loc="1569">ἐθέλω δαίμονι τῷ Πλεισθενιδῶν</TextUnit>
    <TextUnit id="1539" loc="1570">ὅρκους θεμένη τάδε μὲν στέργειν,</TextUnit>
    <TextUnit id="1540" loc="1571">δύστλητά περ ὄνθ': ὃ δὲ λοιπόν, ἰόντ'</TextUnit>
    <TextUnit id="1541" loc="1572">ἐκ τῶνδε δόμων ἄλλην γενεὰν</TextUnit>
    <TextUnit id="1542" loc="1573">τρίβειν θανάτοις αὐθένταισι.</TextUnit>
    <TextUnit id="1543" loc="1574">κτεάνων τε μέρος</TextUnit>
    <TextUnit id="1544" loc="1575">βαιὸν ἐχούσῃ πᾶν ἀπόχρη μοι</TextUnit>
    <TextUnit id="1545" loc="1575">μανίας μελάθρων</TextUnit>
    <TextUnit id="1546" loc="1576">ἀλληλοφόνους ἀφελούσῃ.</TextUnit>
    <TextUnit id="1547" loc="1577">ὦ φέγγος εὖφρον ἡμέρας δικηφόρου.</TextUnit>
    <TextUnit id="1548" loc="1578">φαίην ἂν ἤδη νῦν βροτῶν τιμαόρους</TextUnit>
    <TextUnit id="1549" loc="1579">θεοὺς ἄνωθεν γῆς ἐποπτεύειν ἄχη,</TextUnit>
    <TextUnit id="1550" loc="1580">ἰδὼν ὑφαντοῖς ἐν πέπλοις, ̓Ερινύων</TextUnit>
    <TextUnit id="1551" loc="1581">τὸν ἄνδρα τόνδε κείμενον φίλως ἐμοί,</TextUnit>
    <TextUnit id="1552" loc="1582">χερὸς πατρῴας ἐκτίνοντα μηχανάς.</TextUnit>
    <TextUnit id="1553" loc="1583">̓Ατρεὺς γὰρ ἄρχων τῆσδε γῆς, τούτου πατήρ,</TextUnit>
    <TextUnit id="1554" loc="1584">πατέρα Θυέστην τὸν ἐμόν, ὡς τορῶς φράσαι,</TextUnit>
    <TextUnit id="1555" loc="1585">αὑτοῦ δ' ἀδελφόν, ἀμφίλεκτος ὢν κράτει,</TextUnit>
    <TextUnit id="1556" loc="1586">ἠνδρηλάτησεν ἐκ πόλεώς τε καὶ δόμων.</TextUnit>
    <TextUnit id="1557" loc="1587">καὶ προστρόπαιος ἑστίας μολὼν πάλιν</TextUnit>
    <TextUnit id="1558" loc="1588">τλήμων Θυέστης μοῖραν ηὕρετ' ἀσφαλῆ,</TextUnit>
    <TextUnit id="1559" loc="1589">τὸ μὴ θανὼν πατρῷον αἱμάξαι πέδον,</TextUnit>
    <TextUnit id="1560" loc="1590">αὐτός: ξένια δὲ τοῦδε δύσθεος πατὴρ</TextUnit>
    <TextUnit id="1561" loc="1591">̓Ατρεύς, προθύμως μᾶλλον ἢ φίλως, πατρὶ</TextUnit>
    <TextUnit id="1562" loc="1592">τὠμῷ, κρεουργὸν ἦμαρ εὐθύμως ἄγειν</TextUnit>
    <TextUnit id="1563" loc="1593">δοκῶν, παρέσχε δαῖτα παιδείων κρεῶν.</TextUnit>
    <TextUnit id="1564" loc="1594">τὰ μὲν ποδήρη καὶ χερῶν ἄκρους κτένας</TextUnit>
    <TextUnit id="1565" loc="1595">ἔθρυπτ', ἄνωθεν</TextUnit>
    <TextUnit id="1566" loc="1597">ἀνδρακὰς καθήμενος.</TextUnit>
    <TextUnit id="1567" loc="1598">ἄσημα δ' αὐτῶν αὐτίκ' ἀγνοίᾳ λαβὼν</TextUnit>
    <TextUnit id="1568" loc="1599">ἔσθει βορὰν ἄσωτον, ὡς ὁρᾷς, γένει.</TextUnit>
    <TextUnit id="1569" loc="1600">κἄπειτ' ἐπιγνοὺς ἔργον οὐ καταίσιον</TextUnit>
    <TextUnit id="1570" loc="1601">ᾤμωξεν, ἀμπίπτει δ' ἀπὸ σφαγὴν ἐρῶν,</TextUnit>
    <TextUnit id="1571" loc="1600">μόρον δ' ἄφερτον Πελοπίδαις ἐπεύχεται,</TextUnit>
    <TextUnit id="1572" loc="1601">λάκτισμα δείπνου ξυνδίκως τιθεὶς ἀρᾷ,</TextUnit>
    <TextUnit id="1573" loc="1602">οὕτως ὀλέσθαι πᾶν τὸ Πλεισθένους γένος.</TextUnit>
    <TextUnit id="1574" loc="1603">ἐκ τῶνδέ σοι πεσόντα τόνδ' ἰδεῖν πάρα.</TextUnit>
    <TextUnit id="1575" loc="1604">κἀγὼ δίκαιος τοῦδε τοῦ φόνου ῥαφεύς.</TextUnit>
    <TextUnit id="1576" loc="1605">τρίτον γὰρ ὄντα μ' ἐπὶ δυσαθλίῳ πατρὶ</TextUnit>
    <TextUnit id="1577" loc="1606">συνεξελαύνει τυτθὸν ὄντ' ἐν σπαργάνοις:</TextUnit>
    <TextUnit id="1578" loc="1607">τραφέντα δ' αὖθις ἡ δίκη κατήγαγεν.</TextUnit>
    <TextUnit id="1579" loc="1608">καὶ τοῦδε τἀνδρὸς ἡψάμην θυραῖος ὤν,</TextUnit>
    <TextUnit id="1580" loc="1609">πᾶσαν συνάψας μηχανὴν δυσβουλίας.</TextUnit>
    <TextUnit id="1581" loc="1610">οὕτω καλὸν δὴ καὶ τὸ κατθανεῖν ἐμοί,</TextUnit>
    <TextUnit id="1582" loc="1611">ἰδόντα τοῦτον τῆς δίκης ἐν ἕρκεσιν.</TextUnit>
    <TextUnit id="1583" loc="1612">Αἴγισθ', ὑβρίζειν ἐν κακοῖσιν οὐ σέβω.</TextUnit>
    <TextUnit id="1584" loc="1613">σὺ δ' ἄνδρα τόνδε φὴς ἑκὼν κατακτανεῖν,</TextUnit>
    <TextUnit id="1585" loc="1614">μόνος δ' ἔποικτον τόνδε βουλεῦσαι φόνον:</TextUnit>
    <TextUnit id="1586" loc="1615">οὔ φημ' ἀλύξειν ἐν δίκῃ τὸ σὸν κάρα</TextUnit>
    <TextUnit id="1587" loc="1616">δημορριφεῖς, σάφ' ἴσθι, λευσίμους ἀράς.</TextUnit>
    <TextUnit id="1588" loc="1617">σὺ ταῦτα φωνεῖς νερτέρᾳ προσήμενος</TextUnit>
    <TextUnit id="1589" loc="1618">κώπῃ, κρατούντων τῶν ἐπὶ ζυγῷ δορός;</TextUnit>
    <TextUnit id="1590" loc="1619">γνώσῃ γέρων ὢν ὡς διδάσκεσθαι βαρὺ</TextUnit>
    <TextUnit id="1591" loc="1620">τῷ τηλικούτῳ, σωφρονεῖν εἰρημένον.</TextUnit>
    <TextUnit id="1592" loc="1621">δεσμὸς δὲ καὶ τὸ γῆρας αἵ τε νήστιδες</TextUnit>
    <TextUnit id="1593" loc="1622">δύαι διδάσκειν ἐξοχώταται φρενῶν</TextUnit>
    <TextUnit id="1594" loc="1623">ἰατρομάντεις. οὐχ ὁρᾷς ὁρῶν τάδε;</TextUnit>
    <TextUnit id="1595" loc="1624">πρὸς κέντρα μὴ λάκτιζε, μὴ παίσας μογῇς.</TextUnit>
    <TextUnit id="1596" loc="1625">γύναι, σὺ τοὺς ἥκοντας ἐκ μάχης μένων</TextUnit>
    <TextUnit id="1597" loc="1626">οἰκουρὸς εὐνὴν ἀνδρὸς αἰσχύνων ἅμα</TextUnit>
    <TextUnit id="1598" loc="1627">ἀνδρὶ στρατηγῷ τόνδ' ἐβούλευσας μόρον;</TextUnit>
    <TextUnit id="1599" loc="1628">καὶ ταῦτα τἄπη κλαυμάτων ἀρχηγενῆ.</TextUnit>
    <TextUnit id="1600" loc="1629">̓Ορφεῖ δὲ γλῶσσαν τὴν ἐναντίαν ἔχεις.</TextUnit>
    <TextUnit id="1601" loc="1630">ὁ μὲν γὰρ ἦγε πάντ' ἀπὸ φθογγῆς χαρᾷ,</TextUnit>
    <TextUnit id="1602" loc="1631">σὺ δ' ἐξορίνας νηπίοις ὑλάγμασιν</TextUnit>
    <TextUnit id="1603" loc="1632">ἄξῃ: κρατηθεὶς δ' ἡμερώτερος φανῇ.</TextUnit>
    <TextUnit id="1604" loc="1633">ὡς δὴ σύ μοι τύραννος ̓Αργείων ἔσῃ,</TextUnit>
    <TextUnit id="1605" loc="1634">ὃς οὐκ, ἐπειδὴ τῷδ' ἐβούλευσας μόρον,</TextUnit>
    <TextUnit id="1606" loc="1635">δρᾶσαι τόδ' ἔργον οὐκ ἔτλης αὐτοκτόνως.</TextUnit>
    <TextUnit id="1607" loc="1636">τὸ γὰρ δολῶσαι πρὸς γυναικὸς ἦν σαφῶς:</TextUnit>
    <TextUnit id="1608" loc="1637">ἐγὼ δ' ὕποπτος ἐχθρὸς ἦ παλαιγενής.</TextUnit>
    <TextUnit id="1609" loc="1638">ἐκ τῶν δὲ τοῦδε χρημάτων πειράσομαι</TextUnit>
    <TextUnit id="1610" loc="1639">ἄρχειν πολιτῶν: τὸν δὲ μὴ πειθάνορα</TextUnit>
    <TextUnit id="1611" loc="1640">ζεύξω βαρείαις οὔτι μοι σειραφόρον</TextUnit>
    <TextUnit id="1612" loc="1641">κριθῶντα πῶλον: ἀλλ' ὁ δυσφιλὴς σκότῳ</TextUnit>
    <TextUnit id="1613" loc="1642">λιμὸς ξύνοικος μαλθακόν σφ' ἐπόψεται.</TextUnit>
    <TextUnit id="1614" loc="1643">τί δὴ τὸν ἄνδρα τόνδ' ἀπὸ ψυχῆς κακῆς</TextUnit>
    <TextUnit id="1615" loc="1644">οὐκ αὐτὸς ἠνάριζες, ἀλλά νιν γυνὴ</TextUnit>
    <TextUnit id="1616" loc="1645">χώρας μίασμα καὶ θεῶν ἐγχωρίων</TextUnit>
    <TextUnit id="1617" loc="1646">ἔκτειν';̓Ορέστης ἆρά που βλέπει φάος,</TextUnit>
    <TextUnit id="1618" loc="1647">ὅπως κατελθὼν δεῦρο πρευμενεῖ τύχῃ</TextUnit>
    <TextUnit id="1619" loc="1648">ἀμφοῖν γένηται τοῖνδε παγκρατὴς φονεύς;</TextUnit>
    <TextUnit id="1620" loc="1649">ἀλλ' ἐπεὶ δοκεῖς τάδ' ἔρδειν καὶ λέγειν, γνώσῃ τάχα</TextUnit>
    <TextUnit id="1621" loc="1650">εἶα δή, φίλοι λοχῖται, τοὔργον οὐχ ἑκὰς τόδε.</TextUnit>
    <TextUnit id="1622" loc="1651">εἶα δή, ξίφος πρόκωπον πᾶς τις εὐτρεπιζέτω.</TextUnit>
    <TextUnit id="1623" loc="1652">ἀλλὰ κἀγὼ μὴν πρόκωπος οὐκ ἀναίνομαι θανεῖν.</TextUnit>
    <TextUnit id="1624" loc="1653">δεχομένοις λέγεις θανεῖν σε: τὴν τύχην δ' αἱρούμεθα.</TextUnit>
    <TextUnit id="1625" loc="1654">μηδαμῶς, ὦ φίλτατ' ἀνδρῶν, ἄλλα δράσωμεν κακά.</TextUnit>
    <TextUnit id="1626" loc="1655">ἀλλὰ καὶ τάδ' ἐξαμῆσαι πολλά, δύστηνον θέρος.</TextUnit>
    <TextUnit id="1627" loc="1656">πημονῆς δ' ἅλις γ' ὑπάρχει: μηδὲν αἱματώμεθα.</TextUnit>
    <TextUnit id="1628" loc="1657">στείχετ' αἰδοῖοι γέροντες πρὸς δόμους, πεπρωμένοις τούσδε</TextUnit>
    <TextUnit id="1629" loc="1658">πρὶν παθεῖν εἴξαντες ὥρᾳ: χρῆν τάδ' ὡς ἐπράξαμεν.</TextUnit>
    <TextUnit id="1630" loc="1659">εἰ δέ τοι μόχθων γένοιτο τῶνδ' ἅλις, δεχοίμεθ' ἄν,</TextUnit>
    <TextUnit id="1631" loc="1660">δαίμονος χηλῇ βαρείᾳ δυστυχῶς πεπληγμένοι.</TextUnit>
    <TextUnit id="1632" loc="1661">ὧδ' ἔχει λόγος γυναικός, εἴ τις ἀξιοῖ μαθεῖν.</TextUnit>
    <TextUnit id="1633" loc="1662">ἀλλὰ τούσδ' ἐμοὶ ματαίαν γλῶσσαν ὧδ' ἀπανθίσαι</TextUnit>
    <TextUnit id="1634" loc="1663">κἀκβαλεῖν ἔπη τοιαῦτα δαίμονος πειρωμένους,</TextUnit>
    <TextUnit id="1635" loc="1664">σώφρονος γνώμης θ' ἁμαρτεῖν τὸν κρατοῦντά θ' ὑβρίσαι.</TextUnit>
    <TextUnit id="1636" loc="1665">οὐκ ἂν ̓Αργείων τόδ' εἴη, φῶτα προσσαίνειν κακόν.</TextUnit>
    <TextUnit id="1637" loc="1666">ἀλλ' ἐγώ ς' ἐν ὑστέραισιν ἡμέραις μέτειμ' ἔτι.</TextUnit>
    <TextUnit id="1638" loc="1667">οὔκ, ἐὰν δαίμων, ̓Ορέστην δεῦρ' ἀπευθύνῃ μολεῖν.</TextUnit>
    <TextUnit id="1639" loc="1668">οἶδ' ἐγὼ φεύγοντας ἄνδρας ἐλπίδας σιτουμένους.</TextUnit>
    <TextUnit id="1640" loc="1669">πρᾶσσε, πιαίνου, μιαίνων τὴν δίκην, ἐπεὶ πάρα.</TextUnit>
    <TextUnit id="1641" loc="1670">ἴσθι μοι δώσων ἄποινα τῆσδε μωρίας χάριν.</TextUnit>
    <TextUnit id="1642" loc="1671">κόμπασον θαρσῶν, ἀλέκτωρ ὥστε θηλείας πέλας.</TextUnit>
    <TextUnit id="1643" loc="1672">μὴ προτιμήσῃς ματαίων τῶνδ' ὑλαγμάτων: ἐγὼ</TextUnit>
    <TextUnit id="1644" loc="1673">καὶ σὺ θήσομεν κρατοῦντε τῶνδε δωμάτων καλῶς.</TextUnit>
  </Text>
</TessDocument>
