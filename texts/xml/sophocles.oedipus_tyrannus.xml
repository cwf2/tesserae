<?xml version="1.0" encoding="UTF-8"?>
<TessDocument id="sophocles.oedipus_tyrannus">
  <Metadata>
    <Author>sophocles</Author>
    <Display>Oedipus Tyrannus</Display>
    <Abbr>soph. ot.</Abbr>
    <Lang>grc</Lang>
    <Prose>0</Prose>
    <PrintSource>Sophocles. The Oedipus Tyrannus of Sophocles. Edited with introduction and notes by Sir Richard Jebb. Cambridge. Cambridge University Press. 1887.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0191</DigitalSourceURL>
    <AddedBy>Katherine Roache</AddedBy>
    <URI>urn:cts:greekLit:tlg0011.tlg004.perseus-grc1</URI>
  </Metadata>
  <Text>
    <TextUnit id="0" loc="1">ὦ τέκνα, Κάδμου τοῦ πάλαι νέα τροφή,</TextUnit>
    <TextUnit id="1" loc="2">τίνας ποθ' ἕδρας τάσδε μοι θοάζετε</TextUnit>
    <TextUnit id="2" loc="3">ἱκτηρίοις κλάδοισιν ἐξεστεμμένοι;</TextUnit>
    <TextUnit id="3" loc="4">πόλις δ' ὁμοῦ μὲν θυμιαμάτων γέμει,</TextUnit>
    <TextUnit id="4" loc="5">ὁμοῦ δὲ παιάνων τε καὶ στεναγμάτων:</TextUnit>
    <TextUnit id="5" loc="6">ἁγὼ δικαιῶν μὴ παρ' ἀγγέλων, τέκνα,</TextUnit>
    <TextUnit id="6" loc="7">ἄλλων ἀκούειν αὐτὸς ὧδ' ἐλήλυθα,</TextUnit>
    <TextUnit id="7" loc="8">ὁ πᾶσι κλεινὸς Οἰδίπους καλούμενος.</TextUnit>
    <TextUnit id="8" loc="9">ἀλλ' ὦ γεραιέ, φράζ', ἐπεὶ πρέπων ἔφυς</TextUnit>
    <TextUnit id="9" loc="10">πρὸ τῶνδε φωνεῖν, τίνι τρόπῳ καθέστατε,</TextUnit>
    <TextUnit id="10" loc="11">δείσαντες ἢ στέρξαντες; ὡς θέλοντος ἂν</TextUnit>
    <TextUnit id="11" loc="12">ἐμοῦ προσαρκεῖν πᾶν: δυσάλγητος γὰρ ἂν</TextUnit>
    <TextUnit id="12" loc="13">εἴην τοιάνδε μὴ οὐ κατοικτίρων ἕδραν.</TextUnit>
    <TextUnit id="13" loc="14">ἀλλ' ὦ κρατύνων Οἰδίπους χώρας ἐμῆς,</TextUnit>
    <TextUnit id="14" loc="15">ὁρᾷς μὲν ἡμᾶς ἡλίκοι προσήμεθα</TextUnit>
    <TextUnit id="15" loc="16">βωμοῖσι τοῖς σοῖς: οἱ μὲν οὐδέπω μακρὰν</TextUnit>
    <TextUnit id="16" loc="17">πτέσθαι σθένοντες, οἱ δὲ σὺν γήρᾳ βαρεῖς,</TextUnit>
    <TextUnit id="17" loc="18">ἱερῆς, ἐγὼ μὲν Ζηνός, οἵδε τ' ᾐθέων</TextUnit>
    <TextUnit id="18" loc="19">λεκτοί: τὸ δ' ἄλλο φῦλον ἐξεστεμμένον</TextUnit>
    <TextUnit id="19" loc="20">ἀγοραῖσι θακεῖ πρός τε Παλλάδος διπλοῖς</TextUnit>
    <TextUnit id="20" loc="21">ναοῖς, ἐπ' ̓Ισμηνοῦ τε μαντείᾳ σποδῷ.</TextUnit>
    <TextUnit id="21" loc="22">πόλις γάρ, ὥσπερ καὐτὸς εἰσορᾷς, ἄγαν</TextUnit>
    <TextUnit id="22" loc="23">ἤδη σαλεύει κἀνακουφίσαι κάρα</TextUnit>
    <TextUnit id="23" loc="24">βυθῶν ἔτ' οὐχ οἵα τε φοινίου σάλου,</TextUnit>
    <TextUnit id="24" loc="25">φθίνουσα μὲν κάλυξιν ἐγκάρποις χθονός,</TextUnit>
    <TextUnit id="25" loc="26">φθίνουσα δ' ἀγέλαις βουνόμοις τόκοισί τε</TextUnit>
    <TextUnit id="26" loc="27">ἀγόνοις γυναικῶν: ἐν δ' ὁ πυρφόρος θεὸς</TextUnit>
    <TextUnit id="27" loc="28">σκήψας ἐλαύνει, λοιμὸς ἔχθιστος, πόλιν,</TextUnit>
    <TextUnit id="28" loc="29">ὑφ' οὗ κενοῦται δῶμα Καδμεῖον, μέλας δ'</TextUnit>
    <TextUnit id="29" loc="30">̔́Αιδης στεναγμοῖς καὶ γόοις πλουτίζεται.</TextUnit>
    <TextUnit id="30" loc="31">θεοῖσι μέν νυν οὐκ ἰσούμενόν ς' ἐγὼ</TextUnit>
    <TextUnit id="31" loc="32">οὐδ' οἵδε παῖδες ἑζόμεσθ' ἐφέστιοι,</TextUnit>
    <TextUnit id="32" loc="33">ἀνδρῶν δὲ πρῶτον ἔν τε συμφοραῖς βίου</TextUnit>
    <TextUnit id="33" loc="34">κρίνοντες ἔν τε δαιμόνων συναλλαγαῖς:</TextUnit>
    <TextUnit id="34" loc="35">ὅς γ' ἐξέλυσας ἄστυ Καδμεῖον μολὼν</TextUnit>
    <TextUnit id="35" loc="36">σκληρᾶς ἀοιδοῦ δασμὸν ὃν παρείχομεν,</TextUnit>
    <TextUnit id="36" loc="37">καὶ ταῦθ' ὑφ' ἡμῶν οὐδὲν ἐξειδὼς πλέον</TextUnit>
    <TextUnit id="37" loc="38">οὐδ' ἐκδιδαχθείς, ἀλλὰ προσθήκῃ θεοῦ</TextUnit>
    <TextUnit id="38" loc="39">λέγει νομίζει θ' ἡμὶν ὀρθῶσαι βίον:</TextUnit>
    <TextUnit id="39" loc="40">νῦν τ', ὦ κράτιστον πᾶσιν Οἰδίπου κάρα,</TextUnit>
    <TextUnit id="40" loc="41">ἱκετεύομέν σε πάντες οἵδε πρόστροποι</TextUnit>
    <TextUnit id="41" loc="42">ἀλκήν τιν' εὑρεῖν ἡμίν, εἴτε του θεῶν</TextUnit>
    <TextUnit id="42" loc="43">φήμην ἀκούσας εἴτ' ἀπ' ἀνδρὸς οἶσθά του:</TextUnit>
    <TextUnit id="43" loc="44">ὡς τοῖσιν ἐμπείροισι καὶ τὰς ξυμφορὰς</TextUnit>
    <TextUnit id="44" loc="45">ζώσας ὁρῶ μάλιστα τῶν βουλευμάτων.</TextUnit>
    <TextUnit id="45" loc="46">ἴθ', ὦ βροτῶν ἄριστ', ἀνόρθωσον πόλιν,</TextUnit>
    <TextUnit id="46" loc="47">ἴθ', εὐλαβήθηθ': ὡς σὲ νῦν μὲν ἥδε γῆ</TextUnit>
    <TextUnit id="47" loc="48">σωτῆρα κλῄζει τῆς πάρος προθυμίας:</TextUnit>
    <TextUnit id="48" loc="49">ἀρχῆς δὲ τῆς σῆς μηδαμῶς μεμνώμεθα</TextUnit>
    <TextUnit id="49" loc="50">στάντες τ' ἐς ὀρθὸν καὶ πεσόντες ὕστερον.</TextUnit>
    <TextUnit id="50" loc="51">ἀλλ' ἀσφαλείᾳ τήνδ' ἀνόρθωσον πόλιν:</TextUnit>
    <TextUnit id="51" loc="52">ὄρνιθι γὰρ καὶ τὴν τότ' αἰσίῳ τύχην</TextUnit>
    <TextUnit id="52" loc="53">παρέσχες ἡμῖν, καὶ τανῦν ἴσος γενοῦ.</TextUnit>
    <TextUnit id="53" loc="54">ὡς εἴπερ ἄρξεις τῆσδε γῆς, ὥσπερ κρατεῖς,</TextUnit>
    <TextUnit id="54" loc="55">ξὺν ἀνδράσιν κάλλιον ἢ κενῆς κρατεῖν:</TextUnit>
    <TextUnit id="55" loc="56">ὡς οὐδέν ἐστιν οὔτε πύργος οὔτε ναῦς</TextUnit>
    <TextUnit id="56" loc="57">ἔρημος ἀνδρῶν μὴ ξυνοικούντων ἔσω.</TextUnit>
    <TextUnit id="57" loc="58">ὦ παῖδες οἰκτροί, γνωτὰ κοὐκ ἄγνωτά μοι</TextUnit>
    <TextUnit id="58" loc="59">προσήλθεθ' ἱμείροντες: εὖ γὰρ οἶδ' ὅτι</TextUnit>
    <TextUnit id="59" loc="60">νοσεῖτε πάντες, καὶ νοσοῦντες, ὡς ἐγὼ</TextUnit>
    <TextUnit id="60" loc="61">οὐκ ἔστιν ὑμῶν ὅστις ἐξ ἴσου νοσεῖ.</TextUnit>
    <TextUnit id="61" loc="62">τὸ μὲν γὰρ ὑμῶν ἄλγος εἰς ἕν' ἔρχεται</TextUnit>
    <TextUnit id="62" loc="63">μόνον καθ' αὑτὸν κοὐδέν' ἄλλον, ἡ δ' ἐμὴ</TextUnit>
    <TextUnit id="63" loc="64">ψυχὴ πόλιν τε κἀμὲ καὶ ς' ὁμοῦ στένει.</TextUnit>
    <TextUnit id="64" loc="65">ὥστ' οὐχ ὕπνῳ γ' εὕδοντά μ' ἐξεγείρετε,</TextUnit>
    <TextUnit id="65" loc="66">ἀλλ' ἴστε πολλὰ μέν με δακρύσαντα δή,</TextUnit>
    <TextUnit id="66" loc="67">πολλὰς δ' ὁδοὺς ἐλθόντα φροντίδος πλάνοις:</TextUnit>
    <TextUnit id="67" loc="68">ἣν δ' εὖ σκοπῶν ηὕρισκον ἴασιν μόνην,</TextUnit>
    <TextUnit id="68" loc="69">ταύτην ἔπραξα: παῖδα γὰρ Μενοικέως</TextUnit>
    <TextUnit id="69" loc="70">Κρέοντ', ἐμαυτοῦ γαμβρόν, ἐς τὰ Πυθικὰ</TextUnit>
    <TextUnit id="70" loc="71">ἔπεμψα Φοίβου δώμαθ', ὡς πύθοιθ' ὅ τι</TextUnit>
    <TextUnit id="71" loc="72">δρῶν ἢ τί φωνῶν τήνδε ῥυσαίμην πόλιν.</TextUnit>
    <TextUnit id="72" loc="73">καί μ' ἦμαρ ἤδη ξυμμετρούμενον χρόνῳ</TextUnit>
    <TextUnit id="73" loc="74">λυπεῖ τί πράσσει: τοῦ γὰρ εἰκότος πέρα</TextUnit>
    <TextUnit id="74" loc="75">ἄπεστι πλείω τοῦ καθήκοντος χρόνου.</TextUnit>
    <TextUnit id="75" loc="76">ὅταν δ' ἵκηται, τηνικαῦτ' ἐγὼ κακὸς</TextUnit>
    <TextUnit id="76" loc="77">μὴ δρῶν ἂν εἴην πάνθ' ὅς' ἂν δηλοῖ θεός.</TextUnit>
    <TextUnit id="77" loc="78">ἀλλ' εἰς καλὸν σύ τ' εἶπας οἵδε τ' ἀρτίως</TextUnit>
    <TextUnit id="78" loc="79">Κρέοντα προσστείχοντα σημαίνουσί μοι.</TextUnit>
    <TextUnit id="79" loc="80">ὦναξ ̓́Απολλον, εἰ γὰρ ἐν τύχῃ γέ τῳ</TextUnit>
    <TextUnit id="80" loc="81">σωτῆρι βαίη λαμπρὸς ὥσπερ ὄμματι</TextUnit>
    <TextUnit id="81" loc="82">ἀλλ' εἰκάσαι μέν, ἡδύς: οὐ γὰρ ἂν κάρα</TextUnit>
    <TextUnit id="82" loc="83">πολυστεφὴς ὧδ' εἷρπε παγκάρπου δάφνης.</TextUnit>
    <TextUnit id="83" loc="84">τάχ' εἰσόμεσθα: ξύμμετρος γὰρ ὡς κλύειν.</TextUnit>
    <TextUnit id="84" loc="85">ἄναξ, ἐμὸν κήδευμα, παῖ Μενοικέως,</TextUnit>
    <TextUnit id="85" loc="86">τίν' ἡμὶν ἥκεις τοῦ θεοῦ φήμην φέρων;</TextUnit>
    <TextUnit id="86" loc="87">ἐσθλήν: λέγω γὰρ καὶ τὰ δύσφορ', εἰ τύχοι</TextUnit>
    <TextUnit id="87" loc="88">κατ' ὀρθὸν ἐξελθόντα, πάντ' ἂν εὐτυχεῖν.</TextUnit>
    <TextUnit id="88" loc="89">ἔστιν δὲ ποῖον τοὔπος; οὔτε γὰρ θρασὺς</TextUnit>
    <TextUnit id="89" loc="90">οὔτ' οὖν προδείσας εἰμὶ τῷ γε νῦν λόγῳ.</TextUnit>
    <TextUnit id="90" loc="91">εἰ τῶνδε χρῄζεις πλησιαζόντων κλύειν,</TextUnit>
    <TextUnit id="91" loc="92">ἕτοιμος εἰπεῖν, εἴτε καὶ στείχειν ἔσω.</TextUnit>
    <TextUnit id="92" loc="93">ἐς πάντας αὔδα: τῶνδε γὰρ πλέον φέρω</TextUnit>
    <TextUnit id="93" loc="94">τὸ πένθος ἢ καὶ τῆς ἐμῆς ψυχῆς πέρι.</TextUnit>
    <TextUnit id="94" loc="95">λέγοιμ' ἂν οἷ' ἤκουσα τοῦ θεοῦ πάρα.</TextUnit>
    <TextUnit id="95" loc="96">ἄνωγεν ἡμᾶς Φοῖβος ἐμφανῶς ἄναξ</TextUnit>
    <TextUnit id="96" loc="97">μίασμα χώρας, ὡς τεθραμμένον χθονὶ</TextUnit>
    <TextUnit id="97" loc="98">ἐν τῇδ', ἐλαύνειν μηδ' ἀνήκεστον τρέφειν.</TextUnit>
    <TextUnit id="98" loc="99">ποίῳ καθαρμῷ; τίς ὁ τρόπος τῆς ξυμφορᾶς;</TextUnit>
    <TextUnit id="99" loc="100">ἀνδρηλατοῦντας ἢ φόνῳ φόνον πάλιν</TextUnit>
    <TextUnit id="100" loc="101">λύοντας, ὡς τόδ' αἷμα χειμάζον πόλιν.</TextUnit>
    <TextUnit id="101" loc="102">ποίου γὰρ ἀνδρὸς τήνδε μηνύει τύχην;</TextUnit>
    <TextUnit id="102" loc="103">ἦν ἡμίν, ὦναξ, Λάϊός ποθ' ἡγεμὼν</TextUnit>
    <TextUnit id="103" loc="104">γῆς τῆσδε, πρὶν σὲ τήνδ' ἀπευθύνειν πόλιν.</TextUnit>
    <TextUnit id="104" loc="105">ἔξοιδ' ἀκούων: οὐ γὰρ εἰσεῖδόν γέ πω.</TextUnit>
    <TextUnit id="105" loc="106">τούτου θανόντος νῦν ἐπιστέλλει σαφῶς</TextUnit>
    <TextUnit id="106" loc="107">τοὺς αὐτοέντας χειρὶ τιμωρεῖν τινας.</TextUnit>
    <TextUnit id="107" loc="108">οἳ δ' εἰσὶ ποῦ γῆς; ποῦ τόδ' εὑρεθήσεται</TextUnit>
    <TextUnit id="108" loc="109">ἴχνος παλαιᾶς δυστέκμαρτον αἰτίας;</TextUnit>
    <TextUnit id="109" loc="110">ἐν τῇδ' ἔφασκε γῇ: τὸ δὲ ζητούμενον</TextUnit>
    <TextUnit id="110" loc="111">ἁλωτόν, ἐκφεύγειν δὲ τἀμελούμενον.</TextUnit>
    <TextUnit id="111" loc="112">πότερα δ' ἐν οἴκοις ἢ 'ν ἀγροῖς ὁ Λάϊος</TextUnit>
    <TextUnit id="112" loc="113">ἢ γῆς ἐπ' ἄλλης τῷδε συμπίπτει φόνῳ;</TextUnit>
    <TextUnit id="113" loc="114">θεωρός, ὡς ἔφασκεν, ἐκδημῶν, πάλιν</TextUnit>
    <TextUnit id="114" loc="115">πρὸς οἶκον οὐκέθ' ἵκεθ', ὡς ἀπεστάλη.</TextUnit>
    <TextUnit id="115" loc="116">οὐδ' ἄγγελός τις οὐδὲ συμπράκτωρ ὁδοῦ</TextUnit>
    <TextUnit id="116" loc="117">κατεῖδ', ὅτου τις ἐκμαθὼν ἐχρήσατ' ἄν;</TextUnit>
    <TextUnit id="117" loc="118">θνῄσκουσι γάρ, πλὴν εἷς τις, ὃς φόβῳ, φυγὼν</TextUnit>
    <TextUnit id="118" loc="119">ὧν εἶδε πλὴν ἓν οὐδὲν εἶχ' εἰδὼς φράσαι.</TextUnit>
    <TextUnit id="119" loc="120">τὸ ποῖον; ἓν γὰρ πόλλ' ἂν ἐξεύροι μαθεῖν,</TextUnit>
    <TextUnit id="120" loc="121">ἀρχὴν βραχεῖαν εἰ λάβοιμεν ἐλπίδος.</TextUnit>
    <TextUnit id="121" loc="122">λῃστὰς ἔφασκε συντυχόντας οὐ μιᾷ</TextUnit>
    <TextUnit id="122" loc="123">ῥώμῃ κτανεῖν νιν, ἀλλὰ σὺν πλήθει χερῶν.</TextUnit>
    <TextUnit id="123" loc="124">πῶς οὖν ὁ λῃστής, εἴ τι μὴ ξὺν ἀργύρῳ</TextUnit>
    <TextUnit id="124" loc="125">ἐπράσσετ' ἐνθένδ', ἐς τόδ' ἂν τόλμης ἔβη;</TextUnit>
    <TextUnit id="125" loc="126">δοκοῦντα ταῦτ' ἦν: Λαί̈ου δ' ὀλωλότος</TextUnit>
    <TextUnit id="126" loc="127">οὐδεὶς ἀρωγὸς ἐν κακοῖς ἐγίγνετο.</TextUnit>
    <TextUnit id="127" loc="128">κακὸν δὲ ποῖον ἐμποδών, τυραννίδος</TextUnit>
    <TextUnit id="128" loc="129">οὕτω πεσούσης, εἶργε τοῦτ' ἐξειδέναι;</TextUnit>
    <TextUnit id="129" loc="130">ἡ ποικιλῳδὸς Σφὶγξ τὸ πρὸς ποσὶν σκοπεῖν</TextUnit>
    <TextUnit id="130" loc="131">μεθέντας ἡμᾶς τἀφανῆ προσήγετο.</TextUnit>
    <TextUnit id="131" loc="132">ἀλλ' ἐξ ὑπαρχῆς αὖθις αὔτ' ἐγὼ φανῶ:</TextUnit>
    <TextUnit id="132" loc="133">ἐπαξίως γὰρ Φοῖβος, ἀξίως δὲ σὺ</TextUnit>
    <TextUnit id="133" loc="134">πρὸ τοῦ θανόντος τήνδ' ἔθεσθ' ἐπιστροφήν:</TextUnit>
    <TextUnit id="134" loc="135">ὥστ' ἐνδίκως ὄψεσθε κἀμὲ σύμμαχον</TextUnit>
    <TextUnit id="135" loc="136">γῇ τῇδε τιμωροῦντα τῷ θεῷ θ' ἅμα.</TextUnit>
    <TextUnit id="136" loc="137">ὑπὲρ γὰρ οὐχὶ τῶν ἀπωτέρω φίλων,</TextUnit>
    <TextUnit id="137" loc="138">ἀλλ' αὐτὸς αὑτοῦ τοῦτ' ἀποσκεδῶ μύσος.</TextUnit>
    <TextUnit id="138" loc="139">ὅστις γὰρ ἦν ἐκεῖνον ὁ κτανών, τάχ' ἂν</TextUnit>
    <TextUnit id="139" loc="140">κἄμ' ἂν τοιαύτῃ χειρὶ τιμωροῦνθ' ἕλοι.</TextUnit>
    <TextUnit id="140" loc="141">κείνῳ προσαρκῶν οὖν ἐμαυτὸν ὠφελῶ.</TextUnit>
    <TextUnit id="141" loc="142">ἀλλ' ὡς τάχιστα, παῖδες, ὑμεῖς μὲν βάθρων</TextUnit>
    <TextUnit id="142" loc="143">ἵστασθε, τούσδ' ἄραντες ἱκτῆρας κλάδους,</TextUnit>
    <TextUnit id="143" loc="144">ἄλλος δὲ Κάδμου λαὸν ὧδ' ἀθροιζέτω,</TextUnit>
    <TextUnit id="144" loc="145">ὡς πᾶν ἐμοῦ δράσοντος: ἢ γὰρ εὐτυχεῖς</TextUnit>
    <TextUnit id="145" loc="146">σὺν τῷ θεῷ φανούμεθ' ἢ πεπτωκότες.</TextUnit>
    <TextUnit id="146" loc="147">ὦ παῖδες, ἱστώμεσθα: τῶνδε γὰρ χάριν</TextUnit>
    <TextUnit id="147" loc="148">καὶ δεῦρ' ἔβημεν ὧν ὅδ' ἐξαγγέλλεται.</TextUnit>
    <TextUnit id="148" loc="149">Φοῖβος δ' ὁ πέμψας τάσδε μαντείας ἅμα</TextUnit>
    <TextUnit id="149" loc="150">σωτήρ δ' ἵκοιτο καὶ νόσου παυστήριος.</TextUnit>
    <TextUnit id="150" loc="151">ὦ Διὸς ἁδυεπὲς φάτι, τίς ποτε τᾶς πολυχρύσου</TextUnit>
    <TextUnit id="151" loc="152">Πυθῶνος ἀγλαὰς ἔβας</TextUnit>
    <TextUnit id="152" loc="153">Θήβας; ἐκτέταμαι φοβερὰν φρένα, δείματι πάλλων,</TextUnit>
    <TextUnit id="153" loc="154">ἰήιε Δάλιε Παιάν,</TextUnit>
    <TextUnit id="154" loc="155">ἀμφὶ σοὶ ἁζόμενος τί μοι ἢ νέον</TextUnit>
    <TextUnit id="155" loc="156">ἢ περιτελλομέναις ὥραις πάλιν ἐξανύσεις χρέος.</TextUnit>
    <TextUnit id="156" loc="157">εἰπέ μοι, ὦ χρυσέας τέκνον ̓Ελπίδος, ἄμβροτε Φάμα.</TextUnit>
    <TextUnit id="157" loc="160">πρῶτα σὲ κεκλόμενος, θύγατερ Διός, ἄμβροτ' ̓Αθάνα</TextUnit>
    <TextUnit id="158" loc="161">γαιάοχόν τ' ἀδελφεὰν</TextUnit>
    <TextUnit id="159" loc="162">̓́Αρτεμιν, ἃ κυκλόεντ' ἀγορᾶς θρόνον εὐκλέα</TextUnit>
    <TextUnit id="160" loc="163">θάσσει,</TextUnit>
    <TextUnit id="161" loc="164">καὶ Φοῖβον ἑκαβόλον, ἰὼ</TextUnit>
    <TextUnit id="162" loc="165">τρισσοὶ ἀλεξίμοροι προφάνητέ μοι,</TextUnit>
    <TextUnit id="163" loc="165">εἴ ποτε καὶ προτέρας ἄτας ὕπερ ὀρνυμένας πόλει</TextUnit>
    <TextUnit id="164" loc="166">ἠνύσατ' ἐκτοπίαν φλόγα πήματος, ἔλθετε καὶ νῦν.</TextUnit>
    <TextUnit id="165" loc="167">ὦ πόποι, ἀνάριθμα γὰρ φέρω</TextUnit>
    <TextUnit id="166" loc="170">πήματα: νοσεῖ δέ μοι πρόπας στόλος, οὐδ' ἔνι φροντίδος ἔγχος</TextUnit>
    <TextUnit id="167" loc="171">ᾧ τις ἀλέξεται. οὔτε γὰρ ἔκγονα</TextUnit>
    <TextUnit id="168" loc="172">κλυτᾶς χθονὸς αὔξεται οὔτε τόκοισιν</TextUnit>
    <TextUnit id="169" loc="173">ἰηίων καμάτων ἀνέχουσι γυναῖκες:</TextUnit>
    <TextUnit id="170" loc="175">ἄλλον δ' ἂν ἄλλῳ προσίδοις ἅπερ εὔπτερον ὄρνιν</TextUnit>
    <TextUnit id="171" loc="176">κρεῖσσον ἀμαιμακέτου πυρὸς ὄρμενον</TextUnit>
    <TextUnit id="172" loc="177">ἀκτὰν πρὸς ἑσπέρου θεοῦ.</TextUnit>
    <TextUnit id="173" loc="178">ὧν πόλις ἀνάριθμος ὄλλυται:</TextUnit>
    <TextUnit id="174" loc="180">νηλέα δὲ γένεθλα πρὸς πέδῳ θαναταφόρα κεῖται ἀνοίκτως:</TextUnit>
    <TextUnit id="175" loc="181">ἐν δ' ἄλοχοι πολιαί τ' ἔπι ματέρες</TextUnit>
    <TextUnit id="176" loc="182">ἀχὰν παραβώμιον ἄλλοθεν ἄλλαν</TextUnit>
    <TextUnit id="177" loc="183">λυγρῶν πόνων ἱκετῆρες ἐπιστενάχουσιν.</TextUnit>
    <TextUnit id="178" loc="185">παιὰν δὲ λάμπει στονόεσσά τε γῆρυς ὅμαυλος</TextUnit>
    <TextUnit id="179" loc="186">ὧν ὕπερ, ὦ χρυσέα θύγατερ Διός,</TextUnit>
    <TextUnit id="180" loc="187">εὐῶπα πέμψον ἀλκάν.</TextUnit>
    <TextUnit id="181" loc="190">̓́Αρεά τε τὸν μαλερόν, ὃς νῦν ἄχαλκος ἀσπίδων</TextUnit>
    <TextUnit id="182" loc="191">φλέγει με περιβόατον, ἀντιάζω</TextUnit>
    <TextUnit id="183" loc="192">παλίσσυτον δράμημα νωτίσαι πάτρας</TextUnit>
    <TextUnit id="184" loc="193">ἔπουρον, εἴτ' ἐς μέγαν θάλαμον ̓Αμφιτρίτας</TextUnit>
    <TextUnit id="185" loc="195">εἴτ' ἐς τὸν ἀπόξενον ὅρμων</TextUnit>
    <TextUnit id="186" loc="196">Θρῄκιον κλύδωνα:</TextUnit>
    <TextUnit id="187" loc="197">τελεῖν γὰρ εἴ τι νὺξ ἀφῇ,</TextUnit>
    <TextUnit id="188" loc="198">τοῦτ' ἐπ' ἦμαρ ἔρχεται:</TextUnit>
    <TextUnit id="189" loc="199">τόν, ὦ τᾶν πυρφόρων</TextUnit>
    <TextUnit id="190" loc="200">ἀστραπᾶν κράτη νέμων,</TextUnit>
    <TextUnit id="191" loc="201">ὦ Ζεῦ πάτερ, ὑπὸ σῷ φθίσον κεραυνῷ,</TextUnit>
    <TextUnit id="192" loc="202">Λύκει' ἄναξ, τά τε σὰ χρυσοστρόφων ἀπ' ἀγκυλᾶν</TextUnit>
    <TextUnit id="193" loc="203">βέλεα θέλοιμ' ἂν ἀδάματ' ἐνδατεῖσθαι</TextUnit>
    <TextUnit id="194" loc="205">ἀρωγὰ προσταχθέντα τάς τε πυρφόρους</TextUnit>
    <TextUnit id="195" loc="206">̓Αρτέμιδος αἴγλας, ξὺν αἷς Λύκι' ὄρεα διᾴσσει:</TextUnit>
    <TextUnit id="196" loc="207">τὸν χρυσομίτραν τε κικλήσκω,</TextUnit>
    <TextUnit id="197" loc="210">τᾶσδ' ἐπώνυμον γᾶς,</TextUnit>
    <TextUnit id="198" loc="211">οἰνῶπα Βάκχον εὔιον,</TextUnit>
    <TextUnit id="199" loc="212">Μαινάδων ὁμόστολον,</TextUnit>
    <TextUnit id="200" loc="213">πελασθῆναι φλέγοντ'</TextUnit>
    <TextUnit id="201" loc="214">ἀγλαῶπι ¯ ˘ ¯</TextUnit>
    <TextUnit id="202" loc="215">πεύκᾳ 'πὶ τὸν ἀπότιμον ἐν θεοῖς θεόν.</TextUnit>
    <TextUnit id="203" loc="216">αἰτεῖς: ἃ δ' αἰτεῖς, τἄμ' ἐὰν θέλῃς ἔπη</TextUnit>
    <TextUnit id="204" loc="217">κλύων δέχεσθαι τῇ νόσῳ θ' ὑπηρετεῖν,</TextUnit>
    <TextUnit id="205" loc="218">ἀλκὴν λάβοις ἂν κἀνακούφισιν κακῶν:</TextUnit>
    <TextUnit id="206" loc="219">ἁγὼ ξένος μὲν τοῦ λόγου τοῦδ' ἐξερῶ,</TextUnit>
    <TextUnit id="207" loc="220">ξένος δὲ τοῦ πραχθέντος: οὐ γὰρ ἂν μακρὰν</TextUnit>
    <TextUnit id="208" loc="221">ἴχνευον αὐτός, μὴ οὐκ ἔχων τι σύμβολον,</TextUnit>
    <TextUnit id="209" loc="222">νῦν δ' ὕστερος γὰρ ἀστὸς εἰς ἀστοὺς τελῶ,</TextUnit>
    <TextUnit id="210" loc="223">ὑμῖν προφωνῶ πᾶσι Καδμείοις τάδε:</TextUnit>
    <TextUnit id="211" loc="224">ὅστις ποθ' ὑμῶν Λάϊον τὸν Λαβδάκου</TextUnit>
    <TextUnit id="212" loc="225">κάτοιδεν ἀνδρὸς ἐκ τίνος διώλετο,</TextUnit>
    <TextUnit id="213" loc="226">τοῦτον κελεύω πάντα σημαίνειν ἐμοί:</TextUnit>
    <TextUnit id="214" loc="227">κεἰ μὲν φοβεῖται, τοὐπίκλημ' ὑπεξελεῖν</TextUnit>
    <TextUnit id="215" loc="228">αὐτὸν καθ' αὑτοῦ: πείσεται γὰρ ἄλλο μὲν</TextUnit>
    <TextUnit id="216" loc="229">ἀστεργὲς οὐδέν. γῆς δ' ἄπεισιν ἀσφαλής.</TextUnit>
    <TextUnit id="217" loc="230">εἰ δ' αὖ τις ἄλλον οἶδεν ἐξ ἄλλης χθονὸς</TextUnit>
    <TextUnit id="218" loc="231">τὸν αὐτόχειρα, μὴ σιωπάτω: τὸ γὰρ</TextUnit>
    <TextUnit id="219" loc="232">κέρδος τελῶ 'γὼ χἠ χάρις προσκείσεται.</TextUnit>
    <TextUnit id="220" loc="233">εἰ δ' αὖ σιωπήσεσθε, καί τις ἢ φίλου</TextUnit>
    <TextUnit id="221" loc="234">δείσας ἀπώσει τοὔπος ἢ χαὐτοῦ τόδε,</TextUnit>
    <TextUnit id="222" loc="235">ἃκ τῶνδε δράσω, ταῦτα χρὴ κλύειν ἐμοῦ.</TextUnit>
    <TextUnit id="223" loc="236">τὸν ἄνδρ' ἀπαυδῶ τοῦτον, ὅστις ἐστί, γῆς</TextUnit>
    <TextUnit id="224" loc="237">τῆσδ', ἧς ἐγὼ κράτη τε καὶ θρόνους νέμω,</TextUnit>
    <TextUnit id="225" loc="238">μήτ' εἰσδέχεσθαι μήτε προσφωνεῖν τινα,</TextUnit>
    <TextUnit id="226" loc="239">μήτ' ἐν θεῶν εὐχαῖσι μήτε θύμασιν</TextUnit>
    <TextUnit id="227" loc="240">κοινὸν ποεῖσθαι, μήτε χέρνιβας νέμειν:</TextUnit>
    <TextUnit id="228" loc="241">ὠθεῖν δ' ἀπ' οἴκων πάντας, ὡς μιάσματος</TextUnit>
    <TextUnit id="229" loc="242">τοῦδ' ἡμὶν ὄντος, ὡς τὸ Πυθικὸν θεοῦ</TextUnit>
    <TextUnit id="230" loc="243">μαντεῖον ἐξέφηνεν ἀρτίως ἐμοί.</TextUnit>
    <TextUnit id="231" loc="244">ἐγὼ μὲν οὖν τοιόσδε τῷ τε δαίμονι</TextUnit>
    <TextUnit id="232" loc="245">τῷ τ' ἀνδρὶ τῷ θανόντι σύμμαχος πέλω:</TextUnit>
    <TextUnit id="233" loc="246">κατεύχομαι δὲ τὸν δεδρακότ', εἴτε τις</TextUnit>
    <TextUnit id="234" loc="247">εἷς ὢν λέληθεν εἴτε πλειόνων μέτα,</TextUnit>
    <TextUnit id="235" loc="248">κακὸν κακῶς νιν ἄμορον ἐκτρῖψαι βίον:</TextUnit>
    <TextUnit id="236" loc="249">ἐπεύχομαι δ', οἴκοισιν εἰ ξυνέστιος</TextUnit>
    <TextUnit id="237" loc="250">ἐν τοῖς ἐμοῖς γένοιτ' ἐμοῦ συνειδότος,</TextUnit>
    <TextUnit id="238" loc="251">παθεῖν ἅπερ τοῖσδ' ἀρτίως ἠρασάμην.</TextUnit>
    <TextUnit id="239" loc="252">ὑμῖν δὲ ταῦτα πάντ' ἐπισκήπτω τελεῖν,</TextUnit>
    <TextUnit id="240" loc="253">ὑπέρ τ' ἐμαυτοῦ τοῦ θεοῦ τε τῆσδέ τε</TextUnit>
    <TextUnit id="241" loc="254">γῆς ὧδ' ἀκάρπως κἀθέως ἐφθαρμένης.</TextUnit>
    <TextUnit id="242" loc="255">οὐδ' εἰ γὰρ ἦν τὸ πρᾶγμα μὴ θεήλατον,</TextUnit>
    <TextUnit id="243" loc="256">ἀκάθαρτον ὑμᾶς εἰκὸς ἦν οὕτως ἐᾶν,</TextUnit>
    <TextUnit id="244" loc="257">ἀνδρός γ' ἀρίστου βασιλέως τ' ὀλωλότος,</TextUnit>
    <TextUnit id="245" loc="258">ἀλλ' ἐξερευνᾶν: νῦν δ' ἐπεὶ κυρῶ γ' ἐγὼ</TextUnit>
    <TextUnit id="246" loc="259">ἔχων μὲν ἀρχὰς ἃς ἐκεῖνος εἶχε πρίν,</TextUnit>
    <TextUnit id="247" loc="260">ἔχων δὲ λέκτρα καὶ γυναῖχ' ὁμόσπορον,</TextUnit>
    <TextUnit id="248" loc="261">κοινῶν τε παίδων κοίν' ἄν, εἰ κείνῳ γένος</TextUnit>
    <TextUnit id="249" loc="262">μὴ 'δυστύχησεν, ἦν ἂν ἐκπεφυκότα:</TextUnit>
    <TextUnit id="250" loc="263">νῦν δ' ἐς τὸ κείνου κρᾶτ' ἐνήλαθ' ἡ τύχη:</TextUnit>
    <TextUnit id="251" loc="264">ἀνθ' ὧν ἐγὼ τάδ', ὡσπερεὶ τοὐμοῦ πατρός,</TextUnit>
    <TextUnit id="252" loc="265">ὑπερμαχοῦμαι κἀπὶ πᾶν ἀφίξομαι,</TextUnit>
    <TextUnit id="253" loc="266">ζητῶν τὸν αὐτόχειρα τοῦ φόνου λαβεῖν,</TextUnit>
    <TextUnit id="254" loc="267">τῷ Λαβδακείῳ παιδὶ Πολυδώρου τε καὶ</TextUnit>
    <TextUnit id="255" loc="268">τοῦ πρόσθε Κάδμου τοῦ πάλαι τ' ̓Αγήνορος.</TextUnit>
    <TextUnit id="256" loc="269">καὶ ταῦτα τοῖς μὴ δρῶσιν εὔχομαι θεοὺς</TextUnit>
    <TextUnit id="257" loc="270">μήτ' ἄροτον αὐτοῖς γῆς ἀνιέναι τινὰ</TextUnit>
    <TextUnit id="258" loc="271">μήτ' οὖν γυναικῶν παῖδας, ἀλλὰ τῷ πότμῳ</TextUnit>
    <TextUnit id="259" loc="272">τῷ νῦν φθερεῖσθαι κἄτι τοῦδ' ἐχθίονι:</TextUnit>
    <TextUnit id="260" loc="273">ὑμῖν δὲ τοῖς ἄλλοισι Καδμείοις, ὅσοις</TextUnit>
    <TextUnit id="261" loc="274">τάδ' ἔστ' ἀρέσκονθ', ἥ τε σύμμαχος Δίκη</TextUnit>
    <TextUnit id="262" loc="275">χοἰ πάντες εὖ ξυνεῖεν εἰσαεὶ θεοί.</TextUnit>
    <TextUnit id="263" loc="276">ὥσπερ μ' ἀραῖον ἔλαβες, ὧδ', ἄναξ, ἐρῶ.</TextUnit>
    <TextUnit id="264" loc="277">οὔτ' ἔκτανον γὰρ οὔτε τὸν κτανόντ' ἔχω</TextUnit>
    <TextUnit id="265" loc="278">δεῖξαι. τὸ δὲ ζήτημα τοῦ πέμψαντος ἦν</TextUnit>
    <TextUnit id="266" loc="279">Φοίβου τόδ' εἰπεῖν, ὅστις εἴργασταί ποτε.</TextUnit>
    <TextUnit id="267" loc="280">δίκαι' ἔλεξας: ἀλλ' ἀναγκάσαι θεοὺς</TextUnit>
    <TextUnit id="268" loc="281">ἃν μὴ θέλωσιν οὐδ' ἂν εἷς δύναιτ' ἀνήρ.</TextUnit>
    <TextUnit id="269" loc="282">τὰ δεύτερ' ἐκ τῶνδ' ἂν λέγοιμ' ἁμοὶ δοκεῖ.</TextUnit>
    <TextUnit id="270" loc="283">εἰ καὶ τρίτ' ἐστί, μὴ παρῇς τὸ μὴ οὐ φράσαι.</TextUnit>
    <TextUnit id="271" loc="284">ἄνακτ' ἄνακτι ταὔθ' ὁρῶντ' ἐπίσταμαι</TextUnit>
    <TextUnit id="272" loc="285">μάλιστα Φοίβῳ Τειρεσίαν, παρ' οὗ τις ἂν</TextUnit>
    <TextUnit id="273" loc="286">σκοπῶν τάδ', ὦναξ, ἐκμάθοι σαφέστατα.</TextUnit>
    <TextUnit id="274" loc="287">ἀλλ' οὐκ ἐν ἀργοῖς οὐδὲ τοῦτ' ἐπραξάμην.</TextUnit>
    <TextUnit id="275" loc="288">ἔπεμψα γὰρ Κρέοντος εἰπόντος διπλοῦς</TextUnit>
    <TextUnit id="276" loc="289">πομπούς: πάλαι δὲ μὴ παρῶν θαυμάζεται.</TextUnit>
    <TextUnit id="277" loc="290">καὶ μὴν τά γ' ἄλλα κωφὰ καὶ παλαί' ἔπη.</TextUnit>
    <TextUnit id="278" loc="291">τὰ ποῖα ταῦτα; πάντα γὰρ σκοπῶ λόγον.</TextUnit>
    <TextUnit id="279" loc="292">θανεῖν ἐλέχθη πρός τινων ὁδοιπόρων.</TextUnit>
    <TextUnit id="280" loc="293">ἤκουσα κἀγώ. τὸν δ' ἰδόντ' οὐδεὶς ὁρᾷ.</TextUnit>
    <TextUnit id="281" loc="294">ἀλλ' εἴ τι μὲν δὴ δείματός γ' ἔχει μέρος,</TextUnit>
    <TextUnit id="282" loc="295">τὰς σὰς ἀκούων οὐ μενεῖ τοιάσδ' ἀράς,</TextUnit>
    <TextUnit id="283" loc="296">ᾧ μή 'στι δρῶντι τάρβος, οὐδ' ἔπος φοβεῖ.</TextUnit>
    <TextUnit id="284" loc="297">ἀλλ' οὑξελέγξων αὐτὸν ἔστιν: οἵδε γὰρ</TextUnit>
    <TextUnit id="285" loc="298">τὸν θεῖον ἤδη μάντιν ὧδ' ἄγουσιν, ᾧ</TextUnit>
    <TextUnit id="286" loc="299">τἀληθὲς ἐμπέφυκεν ἀνθρώπων μόνῳ.</TextUnit>
    <TextUnit id="287" loc="300">ὦ πάντα νωμῶν Τειρεσία, διδακτά τε</TextUnit>
    <TextUnit id="288" loc="301">ἄρρητά τ', οὐράνιά τε καὶ χθονοστιβῆ,</TextUnit>
    <TextUnit id="289" loc="302">πόλιν μέν, εἰ καὶ μὴ βλέπεις, φρονεῖς δ' ὅμως</TextUnit>
    <TextUnit id="290" loc="303">οἵᾳ νόσῳ σύνεστιν: ἧς σὲ προστάτην</TextUnit>
    <TextUnit id="291" loc="304">σωτῆρά τ', ὦναξ, μοῦνον ἐξευρίσκομεν.</TextUnit>
    <TextUnit id="292" loc="305">Φοῖβος γάρ, εἴ τι μὴ κλύεις τῶν ἀγγέλων,</TextUnit>
    <TextUnit id="293" loc="306">πέμψασιν ἡμῖν ἀντέπεμψεν, ἔκλυσιν</TextUnit>
    <TextUnit id="294" loc="307">μόνην ἂν ἐλθεῖν τοῦδε τοῦ νοσήματος,</TextUnit>
    <TextUnit id="295" loc="308">εἰ τοὺς κτανόντας Λάϊον μαθόντες εὖ</TextUnit>
    <TextUnit id="296" loc="309">κτείναιμεν ἢ γῆς φυγάδας ἐκπεμψαίμεθα.</TextUnit>
    <TextUnit id="297" loc="310">σύ νυν φθονήσας μήτ' ἀπ' οἰωνῶν φάτιν</TextUnit>
    <TextUnit id="298" loc="311">μήτ' εἴ τιν' ἄλλην μαντικῆς ἔχεις ὁδόν,</TextUnit>
    <TextUnit id="299" loc="312">ῥῦσαι σεαυτὸν καὶ πόλιν, ῥῦσαι δ' ἐμέ,</TextUnit>
    <TextUnit id="300" loc="313">ῥῦσαι δὲ πᾶν μίασμα τοῦ τεθνηκότος.</TextUnit>
    <TextUnit id="301" loc="314">ἐν σοὶ γὰρ ἐσμέν: ἄνδρα δ' ὠφελεῖν ἀφ' ὧν</TextUnit>
    <TextUnit id="302" loc="315">ἔχοι τε καὶ δύναιτο, κάλλιστος πόνων.</TextUnit>
    <TextUnit id="303" loc="316">φεῦ φεῦ, φρονεῖν ὡς δεινὸν ἔνθα μὴ τέλη</TextUnit>
    <TextUnit id="304" loc="317">λύῃ φρονοῦντι: ταῦτα γὰρ καλῶς ἐγὼ</TextUnit>
    <TextUnit id="305" loc="318">εἰδὼς διώλες': οὐ γὰρ ἂν δεῦρ' ἱκόμην.</TextUnit>
    <TextUnit id="306" loc="319">τί δ' ἔστιν; ὡς ἄθυμος εἰσελήλυθας.</TextUnit>
    <TextUnit id="307" loc="320">ἄφες μ' ἐς οἴκους: ῥᾷστα γὰρ τὸ σόν τε σὺ</TextUnit>
    <TextUnit id="308" loc="321">κἀγὼ διοίσω τοὐμόν, ἢν ἐμοὶ πίθῃ.</TextUnit>
    <TextUnit id="309" loc="322">οὔτ' ἔννομ' εἶπας οὔτε προσφιλῆ πόλει</TextUnit>
    <TextUnit id="310" loc="323">τῇδ', ἥ ς' ἔθρεψε, τήνδ' ἀποστερῶν φάτιν.</TextUnit>
    <TextUnit id="311" loc="324">ὁρῶ γὰρ οὐδὲ σοὶ τὸ σὸν φώνημ' ἰὸν</TextUnit>
    <TextUnit id="312" loc="325">πρὸς καιρόν: ὡς οὖν μηδ' ἐγὼ ταὐτὸν πάθω—</TextUnit>
    <TextUnit id="313" loc="326">μὴ πρὸς θεῶν φρονῶν γ' ἀποστραφῇς, ἐπεὶ</TextUnit>
    <TextUnit id="314" loc="327">πάντες σε προσκυνοῦμεν οἵδ' ἱκτήριοι.</TextUnit>
    <TextUnit id="315" loc="328">πάντες γὰρ οὐ φρονεῖτ': ἐγὼ δ' οὐ μή ποτε</TextUnit>
    <TextUnit id="316" loc="329">τἄμ', ὡς ἂν εἴπω μὴ τὰ ς', ἐκφήνω κακά.</TextUnit>
    <TextUnit id="317" loc="330">τί φής; ξυνειδὼς οὐ φράσεις, ἀλλ' ἐννοεῖς</TextUnit>
    <TextUnit id="318" loc="331">ἡμᾶς προδοῦναι καὶ καταφθεῖραι πόλιν;</TextUnit>
    <TextUnit id="319" loc="332">ἐγὼ οὔτ' ἐμαυτὸν οὔτε ς' ἀλγυνῶ. τί ταῦτ'</TextUnit>
    <TextUnit id="320" loc="333">ἄλλως ἐλέγχεις; οὐ γὰρ ἂν πύθοιό μου.</TextUnit>
    <TextUnit id="321" loc="334">οὐκ, ὦ κακῶν κάκιστε, καὶ γὰρ ἂν πέτρου</TextUnit>
    <TextUnit id="322" loc="335">φύσιν σύ γ' ὀργάνειας, ἐξερεῖς ποτε,</TextUnit>
    <TextUnit id="323" loc="336">ἀλλ' ὧδ' ἄτεγκτος κἀτελεύτητος φανεῖ;</TextUnit>
    <TextUnit id="324" loc="337">ὀργὴν ἐμέμψω τὴν ἐμήν, τὴν σὴν δ' ὁμοῦ</TextUnit>
    <TextUnit id="325" loc="338">ναίουσαν οὐ κατεῖδες, ἀλλ' ἐμὲ ψέγεις.</TextUnit>
    <TextUnit id="326" loc="339">τίς γὰρ τοιαῦτ' ἂν οὐκ ἂν ὀργίζοιτ' ἔπη</TextUnit>
    <TextUnit id="327" loc="340">κλύων, ἃ νῦν σὺ τήνδ' ἀτιμάζεις πόλιν;</TextUnit>
    <TextUnit id="328" loc="341">ἥξει γὰρ αὐτά, κἂν ἐγὼ σιγῇ στέγω.</TextUnit>
    <TextUnit id="329" loc="342">οὐκοῦν ἅ γ' ἥξει καὶ σὲ χρὴ λέγειν ἐμοί.</TextUnit>
    <TextUnit id="330" loc="343">οὐκ ἂν πέρα φράσαιμι. πρὸς τάδ', εἰ θέλεις,</TextUnit>
    <TextUnit id="331" loc="344">θυμοῦ δι' ὀργῆς ἥτις ἀγριωτάτη.</TextUnit>
    <TextUnit id="332" loc="345">καὶ μὴν παρήσω γ' οὐδέν, ὡς ὀργῆς ἔχω,</TextUnit>
    <TextUnit id="333" loc="346">ἅπερ ξυνίημ': ἴσθι γὰρ δοκῶν ἐμοὶ</TextUnit>
    <TextUnit id="334" loc="347">καὶ ξυμφυτεῦσαι τοὔργον εἰργάσθαι θ', ὅσον</TextUnit>
    <TextUnit id="335" loc="348">μὴ χερσὶ καίνων: εἰ δ' ἐτύγχανες βλέπων,</TextUnit>
    <TextUnit id="336" loc="349">καὶ τοὔργον ἂν σοῦ τοῦτ', ἔφην εἶναι μόνου.</TextUnit>
    <TextUnit id="337" loc="350">ἄληθες; ἐννέπω σὲ τῷ κηρύγματι</TextUnit>
    <TextUnit id="338" loc="351">ᾧπερ προεῖπας ἐμμένειν, κἀφ' ἡμέρας</TextUnit>
    <TextUnit id="339" loc="352">τῆς νῦν προσαυδᾶν μήτε τούσδε μήτ' ἐμέ,</TextUnit>
    <TextUnit id="340" loc="353">ὡς ὄντι γῆς τῆσδ' ἀνοσίῳ μιάστορι.</TextUnit>
    <TextUnit id="341" loc="354">οὕτως ἀναιδῶς ἐξεκίνησας τόδε</TextUnit>
    <TextUnit id="342" loc="355">τὸ ῥῆμα; καὶ ποῦ τοῦτο φεύξεσθαι δοκεῖς;</TextUnit>
    <TextUnit id="343" loc="356">πέφευγα: τἀληθὲς γὰρ ἰσχῦον τρέφω.</TextUnit>
    <TextUnit id="344" loc="357">πρὸς τοῦ διδαχθείς; οὐ γὰρ ἔκ γε τῆς τέχνης.</TextUnit>
    <TextUnit id="345" loc="358">πρὸς σοῦ: σὺ γάρ μ' ἄκοντα προυτρέψω λέγειν.</TextUnit>
    <TextUnit id="346" loc="359">ποῖον λόγον; λέγ' αὖθις, ὡς μᾶλλον μάθω.</TextUnit>
    <TextUnit id="347" loc="360">οὐχὶ ξυνῆκας πρόσθεν; ἢ 'κπειρᾷ λέγων;</TextUnit>
    <TextUnit id="348" loc="361">οὐχ ὥστε γ' εἰπεῖν γνωστόν: ἀλλ' αὖθις φράσον.</TextUnit>
    <TextUnit id="349" loc="362">φονέα σε φημὶ τἀνδρὸς οὗ ζητεῖς κυρεῖν.</TextUnit>
    <TextUnit id="350" loc="363">ἀλλ' οὔ τι χαίρων δίς γε πημονὰς ἐρεῖς.</TextUnit>
    <TextUnit id="351" loc="364">εἴπω τι δῆτα κἄλλ', ἵν' ὀργίζῃ πλέον;</TextUnit>
    <TextUnit id="352" loc="365">ὅσον γε χρῄζεις: ὡς μάτην εἰρήσεται.</TextUnit>
    <TextUnit id="353" loc="366">λεληθέναι σε φημὶ σὺν τοῖς φιλτάτοις</TextUnit>
    <TextUnit id="354" loc="367">αἴσχισθ' ὁμιλοῦντ', οὐδ' ὁρᾶν ἵν' εἶ κακοῦ.</TextUnit>
    <TextUnit id="355" loc="368">ἦ καὶ γεγηθὼς ταῦτ' ἀεὶ λέξειν δοκεῖς;</TextUnit>
    <TextUnit id="356" loc="369">εἴπερ τί γ' ἐστὶ τῆς ἀληθείας σθένος.</TextUnit>
    <TextUnit id="357" loc="370">ἀλλ' ἔστι, πλὴν σοί: σοὶ δὲ τοῦτ' οὐκ ἔστ' ἐπεὶ</TextUnit>
    <TextUnit id="358" loc="371">τυφλὸς τά τ' ὦτα τόν τε νοῦν τά τ' ὄμματ' εἶ.</TextUnit>
    <TextUnit id="359" loc="372">σὺ δ' ἄθλιός γε ταῦτ' ὀνειδίζων, ἃ σοὶ</TextUnit>
    <TextUnit id="360" loc="373">οὐδεὶς ὃς οὐχὶ τῶνδ' ὀνειδιεῖ τάχα.</TextUnit>
    <TextUnit id="361" loc="374">μιᾶς τρέφει πρὸς νυκτός, ὥστε μήτ' ἐμὲ</TextUnit>
    <TextUnit id="362" loc="375">μήτ' ἄλλον, ὅστις φῶς ὁρᾷ, βλάψαι ποτ' ἄν.</TextUnit>
    <TextUnit id="363" loc="376">οὐ γάρ σε μοῖρα πρός γ' ἐμοῦ πεσεῖν, ἐπεὶ</TextUnit>
    <TextUnit id="364" loc="377">ἱκανὸς ̓Απόλλων, ᾧ τάδ' ἐκπρᾶξαι μέλει.</TextUnit>
    <TextUnit id="365" loc="378">Κρέοντος ἢ σοῦ ταῦτα τἀξευρήματα;</TextUnit>
    <TextUnit id="366" loc="379">Κρέων δέ σοι πῆμ' οὐδέν, ἀλλ' αὐτὸς σὺ σοί.</TextUnit>
    <TextUnit id="367" loc="380">ὦ πλοῦτε καὶ τυραννὶ καὶ τέχνη τέχνης</TextUnit>
    <TextUnit id="368" loc="381">ὑπερφέρουσα τῷ πολυζήλῳ βίῳ,</TextUnit>
    <TextUnit id="369" loc="382">ὅσος παρ' ὑμῖν ὁ φθόνος φυλάσσεται,</TextUnit>
    <TextUnit id="370" loc="383">εἰ τῆσδέ γ' ἀρχῆς οὕνεχ', ἣν ἐμοὶ πόλις</TextUnit>
    <TextUnit id="371" loc="384">δωρητόν, οὐκ αἰτητόν, εἰσεχείρισεν,</TextUnit>
    <TextUnit id="372" loc="385">ταύτης Κρέων ὁ πιστός, οὑξ ἀρχῆς φίλος,</TextUnit>
    <TextUnit id="373" loc="386">λάθρᾳ μ' ὑπελθὼν ἐκβαλεῖν ἱμείρεται,</TextUnit>
    <TextUnit id="374" loc="387">ὑφεὶς μάγον τοιόνδε μηχανορράφον,</TextUnit>
    <TextUnit id="375" loc="388">δόλιον ἀγύρτην, ὅστις ἐν τοῖς κέρδεσιν</TextUnit>
    <TextUnit id="376" loc="389">μόνον δέδορκε, τὴν τέχνην δ' ἔφυ τυφλός.</TextUnit>
    <TextUnit id="377" loc="390">ἐπεί, φέρ' εἰπέ, ποῦ σὺ μάντις εἶ σαφής;</TextUnit>
    <TextUnit id="378" loc="391">πῶς οὐκ, ὅθ' ἡ ῥαψῳδὸς ἐνθάδ' ἦν κύων,</TextUnit>
    <TextUnit id="379" loc="392">ηὔδας τι τοῖσδ' ἀστοῖσιν ἐκλυτήριον;</TextUnit>
    <TextUnit id="380" loc="393">καίτοι τό γ' αἴνιγμ' οὐχὶ τοὐπιόντος ἦν</TextUnit>
    <TextUnit id="381" loc="394">ἀνδρὸς διειπεῖν, ἀλλὰ μαντείας ἔδει:</TextUnit>
    <TextUnit id="382" loc="395">ἣν οὔτ' ἀπ' οἰωνῶν σὺ προυφάνης ἔχων</TextUnit>
    <TextUnit id="383" loc="396">οὔτ' ἐκ θεῶν του γνωτόν: ἀλλ' ἐγὼ μολών,</TextUnit>
    <TextUnit id="384" loc="397">ὁ μηδὲν εἰδὼς Οἰδίπους, ἔπαυσά νιν,</TextUnit>
    <TextUnit id="385" loc="398">γνώμῃ κυρήσας οὐδ' ἀπ', οἰωνῶν μαθών:</TextUnit>
    <TextUnit id="386" loc="399">ὃν δὴ σὺ πειρᾷς ἐκβαλεῖν, δοκῶν θρόνοις</TextUnit>
    <TextUnit id="387" loc="400">παραστατήσειν τοῖς Κρεοντείοις πέλας.</TextUnit>
    <TextUnit id="388" loc="401">κλαίων δοκεῖς μοι καὶ σὺ χὠ συνθεὶς τάδε</TextUnit>
    <TextUnit id="389" loc="402">ἀγηλατήσειν: εἰ δὲ μὴ 'δόκεις γέρων</TextUnit>
    <TextUnit id="390" loc="403">εἶναι, παθὼν ἔγνως ἂν οἷά περ φρονεῖς.</TextUnit>
    <TextUnit id="391" loc="404">ἡμῖν μὲν εἰκάζουσι καὶ τὰ τοῦδ' ἔπη</TextUnit>
    <TextUnit id="392" loc="405">ὀργῇ λελέχθαι καὶ τά ς', Οἰδίπους, δοκεῖ,</TextUnit>
    <TextUnit id="393" loc="406">δεῖ δ' οὐ τοιούτων, ἀλλ' ὅπως τὰ τοῦ θεοῦ</TextUnit>
    <TextUnit id="394" loc="407">μαντεῖ' ἄριστα λύσομεν, τόδε σκοπεῖν.</TextUnit>
    <TextUnit id="395" loc="408">εἰ καὶ τυραννεῖς, ἐξισωτέον τὸ γοῦν</TextUnit>
    <TextUnit id="396" loc="409">ἴς' ἀντιλέξαι: τοῦδε γὰρ κἀγὼ κρατῶ.</TextUnit>
    <TextUnit id="397" loc="410">οὐ γάρ τι σοὶ ζῶ δοῦλος, ἀλλὰ Λοξίᾳ:</TextUnit>
    <TextUnit id="398" loc="411">ὥστ' οὐ Κρέοντος προστάτου γεγράψομαι.</TextUnit>
    <TextUnit id="399" loc="412">λέγω δ', ἐπειδὴ καὶ τυφλόν μ' ὠνείδισας:</TextUnit>
    <TextUnit id="400" loc="413">σὺ καὶ δέδορκας κοὐ βλέπεις ἵν' εἶ κακοῦ,</TextUnit>
    <TextUnit id="401" loc="414">οὐδ' ἔνθα ναίεις, οὐδ' ὅτων οἰκεῖς μέτα.</TextUnit>
    <TextUnit id="402" loc="415">ἆρ' οἶσθ' ἀφ' ὧν εἶ; καὶ λέληθας ἐχθρὸς ὢν</TextUnit>
    <TextUnit id="403" loc="416">τοῖς σοῖσιν αὐτοῦ νέρθε κἀπὶ γῆς ἄνω,</TextUnit>
    <TextUnit id="404" loc="417">καί ς' ἀμφιπλὴξ μητρός τε καὶ τοῦ σοῦ πατρὸς</TextUnit>
    <TextUnit id="405" loc="418">ἐλᾷ ποτ' ἐκ γῆς τῆσδε δεινόπους ἀρά,</TextUnit>
    <TextUnit id="406" loc="419">βλέποντα νῦν μὲν ὄρθ', ἔπειτα δὲ σκότον.</TextUnit>
    <TextUnit id="407" loc="420">βοῆς δὲ τῆς σῆς ποῖος οὐκ ἔσται λιμήν,</TextUnit>
    <TextUnit id="408" loc="421">ποῖος Κιθαιρὼν οὐχὶ σύμφωνος τάχα,</TextUnit>
    <TextUnit id="409" loc="422">ὅταν καταίσθῃ τὸν ὑμέναιον, ὃν δόμοις</TextUnit>
    <TextUnit id="410" loc="423">ἄνορμον εἰσέπλευσας, εὐπλοίας τυχών;</TextUnit>
    <TextUnit id="411" loc="424">ἄλλων δὲ πλῆθος οὐκ ἐπαισθάνει κακῶν,</TextUnit>
    <TextUnit id="412" loc="425">ἅ ς' ἐξισώσει σοί τε καὶ τοῖς σοῖς τέκνοις.</TextUnit>
    <TextUnit id="413" loc="426">πρὸς ταῦτα καὶ Κρέοντα καὶ τοὐμὸν στόμα</TextUnit>
    <TextUnit id="414" loc="427">προπηλάκιζε: σοῦ γὰρ οὐκ ἔστιν βροτῶν</TextUnit>
    <TextUnit id="415" loc="428">κάκιον ὅστις ἐκτριβήσεταί ποτε.</TextUnit>
    <TextUnit id="416" loc="429">ἦ ταῦτα δῆτ' ἀνεκτὰ πρὸς τούτου κλύειν;</TextUnit>
    <TextUnit id="417" loc="430">οὐκ εἰς ὄλεθρον; οὐχὶ θᾶσσον; οὐ πάλιν</TextUnit>
    <TextUnit id="418" loc="431">ἄψορρος οἴκων τῶνδ' ἀποστραφεὶς ἄπει;</TextUnit>
    <TextUnit id="419" loc="432">οὐδ' ἱκόμην ἔγωγ' ἄν, εἰ σὺ μὴ 'κάλεις.</TextUnit>
    <TextUnit id="420" loc="433">οὐ γάρ τί ς' ᾔδη μῶρα φωνήσοντ', ἐπεὶ</TextUnit>
    <TextUnit id="421" loc="434">σχολῇ ς' ἂν οἴκους τοὺς ἐμοὺς ἐστειλάμην.</TextUnit>
    <TextUnit id="422" loc="435">ἡμεῖς τοιοίδ' ἔφυμεν, ὡς μὲν σοὶ δοκεῖ,</TextUnit>
    <TextUnit id="423" loc="436">μῶροι, γονεῦσι δ', οἵ ς' ἔφυσαν, ἔμφρονες.</TextUnit>
    <TextUnit id="424" loc="437">ποίοισι; μεῖνον, τίς δέ μ' ἐκφύει βροτῶν;</TextUnit>
    <TextUnit id="425" loc="438">ἥδ' ἡμέρα φύσει σε καὶ διαφθερεῖ.</TextUnit>
    <TextUnit id="426" loc="439">ὡς πάντ' ἄγαν αἰνικτὰ κἀσαφῆ λέγεις.</TextUnit>
    <TextUnit id="427" loc="440">οὔκουν σὺ ταῦτ' ἄριστος εὑρίσκειν ἔφυς;</TextUnit>
    <TextUnit id="428" loc="441">τοιαῦτ' ὀνείδιζ', οἷς ἔμ' εὑρήσεις μέγαν.</TextUnit>
    <TextUnit id="429" loc="442">αὕτη γε μέντοι ς' ἡ τύχη διώλεσεν.</TextUnit>
    <TextUnit id="430" loc="443">ἀλλ' εἰ πόλιν τήνδ' ἐξέσως', οὔ μοι μέλει.</TextUnit>
    <TextUnit id="431" loc="444">ἄπειμι τοίνυν: καὶ σύ, παῖ, κόμιζέ με.</TextUnit>
    <TextUnit id="432" loc="445">κομιζέτω δῆθ': ὡς παρὼν σύ γ' ἐμποδὼν</TextUnit>
    <TextUnit id="433" loc="446">ὀχλεῖς, συθείς τ' ἂν οὐκ ἂν ἀλγύνοις πλέον.</TextUnit>
    <TextUnit id="434" loc="447">εἰπὼν ἄπειμ' ὧν οὕνεκ', ἦλθον, οὐ τὸ σὸν</TextUnit>
    <TextUnit id="435" loc="448">δείσας πρόσωπον: οὐ γὰρ ἔσθ' ὅπου μ' ὀλεῖς.</TextUnit>
    <TextUnit id="436" loc="449">λέγω δέ σοι: τὸν ἄνδρα τοῦτον, ὃν πάλαι</TextUnit>
    <TextUnit id="437" loc="450">ζητεῖς ἀπειλῶν κἀνακηρύσσων φόνον</TextUnit>
    <TextUnit id="438" loc="451">τὸν Λαί̈ειον, οὗτός ἐστιν ἐνθάδε,</TextUnit>
    <TextUnit id="439" loc="452">ξένος λόγῳ μέτοικος, εἶτα δ' ἐγγενὴς</TextUnit>
    <TextUnit id="440" loc="453">φανήσεται Θηβαῖος, οὐδ' ἡσθήσεται</TextUnit>
    <TextUnit id="441" loc="454">τῇ ξυμφορᾷ: τυφλὸς γὰρ ἐκ δεδορκότος</TextUnit>
    <TextUnit id="442" loc="455">καὶ πτωχὸς ἀντὶ πλουσίου ξένην ἔπι</TextUnit>
    <TextUnit id="443" loc="456">σκήπτρῳ προδεικνὺς γαῖαν ἐμπορεύσεται.</TextUnit>
    <TextUnit id="444" loc="457">φανήσεται δὲ παισὶ τοῖς αὑτοῦ ξυνὼν</TextUnit>
    <TextUnit id="445" loc="458">ἀδελφὸς αὑτὸς καὶ πατήρ, κἀξ ἧς ἔφυ</TextUnit>
    <TextUnit id="446" loc="459">γυναικὸς υἱὸς καὶ πόσις, καὶ τοῦ πατρὸς</TextUnit>
    <TextUnit id="447" loc="460">ὁμόσπορός τε καὶ φονεύς. καὶ ταῦτ' ἰὼν</TextUnit>
    <TextUnit id="448" loc="461">εἴσω λογίζου: κἂν λάβῃς ἐψευσμένον,</TextUnit>
    <TextUnit id="449" loc="462">φάσκειν ἔμ' ἤδη μαντικῇ μηδὲν φρονεῖν.</TextUnit>
    <TextUnit id="450" loc="463">τίς ὅντιν' ἁ θεσπιέπεια Δελφὶς εἶπε πέτρα</TextUnit>
    <TextUnit id="451" loc="465">ἄρρητ' ἀρρήτων τελέσαντα φοινίαισι χερσίν;</TextUnit>
    <TextUnit id="452" loc="466">ὥρα νιν ἀελλάδων</TextUnit>
    <TextUnit id="453" loc="467">ἵππων σθεναρώτερον</TextUnit>
    <TextUnit id="454" loc="468">φυγᾷ πόδα νωμᾶν.</TextUnit>
    <TextUnit id="455" loc="469">ἔνοπλος γὰρ ἐπ' αὐτὸν ἐπενθρῴσκει</TextUnit>
    <TextUnit id="456" loc="470">πυρὶ καὶ στεροπαῖς ὁ Διὸς γενέτας,</TextUnit>
    <TextUnit id="457" loc="471">δειναὶ δ' ἅμ' ἕπονται</TextUnit>
    <TextUnit id="458" loc="472">κῆρες ἀναπλάκητοι</TextUnit>
    <TextUnit id="459" loc="473">ἔλαμψε γὰρ τοῦ νιφόεντος ἀρτίως φανεῖσα</TextUnit>
    <TextUnit id="460" loc="474">φάμα Παρνασοῦ τὸν ἄδηλον ἄνδρα πάντ' ἰχνεύειν.</TextUnit>
    <TextUnit id="461" loc="475">φοιτᾷ γὰρ ὑπ' ἀγρίαν</TextUnit>
    <TextUnit id="462" loc="476">ὕλαν ἀνά τ' ἄντρα καὶ</TextUnit>
    <TextUnit id="463" loc="477">πέτρας ἰσόταυρος</TextUnit>
    <TextUnit id="464" loc="478">μέλεος μελέῳ ποδὶ χηρεύων,</TextUnit>
    <TextUnit id="465" loc="480">τὰ μεσόμφαλα γᾶς ἀπονοσφίζων</TextUnit>
    <TextUnit id="466" loc="481">μαντεῖα: τὰ δ' ἀεὶ</TextUnit>
    <TextUnit id="467" loc="482">ζῶντα περιποτᾶται.</TextUnit>
    <TextUnit id="468" loc="483">δεινὰ μὲν οὖν, δεινὰ ταράσσει σοφὸς οἰωνοθέτας</TextUnit>
    <TextUnit id="469" loc="485">οὔτε δοκοῦντ' οὔτ' ἀποφάσκονθ': ὅ τι λέξω δ' ἀπορῶ.</TextUnit>
    <TextUnit id="470" loc="486">πέτομαι δ' ἐλπίσιν οὔτ', ἐνθάδ' ὁρῶν οὔτ' ὀπίσω.</TextUnit>
    <TextUnit id="471" loc="487">τί γὰρ ἢ Λαβδακίδαις</TextUnit>
    <TextUnit id="472" loc="490">ἢ τῷ Πολύβου νεῖκος ἔκειτ', οὔτε πάροιθέν ποτ' ἔγωγ'</TextUnit>
    <TextUnit id="473" loc="491">ἔμαθον, πρὸς ὅτου δὴ βασανίζων βασάνῳ</TextUnit>
    <TextUnit id="474" loc="492">ἐπὶ τὰν ἐπίδαμον φάτιν εἶμ' Οἰδιπόδα Λαβδακίδαις</TextUnit>
    <TextUnit id="475" loc="495">ἐπίκουρος ἀδήλων θανάτων.</TextUnit>
    <TextUnit id="476" loc="496">ἀλλ' ὁ μὲν οὖν Ζεὺς ὅ τ' ̓Απόλλων ξυνετοὶ καὶ τὰ βροτῶν</TextUnit>
    <TextUnit id="477" loc="500">εἰδότες: ἀνδρῶν δ' ὅτι μάντις πλέον ἢ 'γὼ φέρεται,</TextUnit>
    <TextUnit id="478" loc="501">κρίσις οὔκ ἔστιν ἀλαθής: σοφίᾳ δ' ἂν σοφίαν</TextUnit>
    <TextUnit id="479" loc="502">παραμείψειεν ἀνήρ.</TextUnit>
    <TextUnit id="480" loc="505">ἀλλ' οὔποτ' ἔγωγ' ἄν, πρὶν ἴδοιμ' ὀρθὸν ἔπος, μεμφομένων ἂν καταφαίην.</TextUnit>
    <TextUnit id="481" loc="506">φανερὰ γὰρ ἐπ' αὐτῷ, πτερόεσς' ἦλθε κόρα</TextUnit>
    <TextUnit id="482" loc="510">ποτέ, καὶ σοφὸς ὤφθη βασάνῳ θ' ἁδύπολις τῷ ἀπ' ἐμᾶς</TextUnit>
    <TextUnit id="483" loc="511">φρενὸς οὔποτ' ὀφλήσει κακίαν.</TextUnit>
    <TextUnit id="484" loc="512">ἄνδρες πολῖται, δείν' ἔπη πεπυσμένος</TextUnit>
    <TextUnit id="485" loc="513">κατηγορεῖν μου τὸν τύραννον Οἰδίπουν,</TextUnit>
    <TextUnit id="486" loc="515">πάρειμ' ἀτλητῶν. εἰ γὰρ ἐν ταῖς ξυμφοραῖς</TextUnit>
    <TextUnit id="487" loc="516">ταῖς νῦν νομίζει πρός γ' ἐμοῦ πεπονθέναι</TextUnit>
    <TextUnit id="488" loc="517">λόγοισιν εἴτ' ἔργοισιν εἰς βλάβην φέρον,</TextUnit>
    <TextUnit id="489" loc="518">οὔτοι βίου μοι τοῦ μακραίωνος πόθος,</TextUnit>
    <TextUnit id="490" loc="519">φέροντι τήνδε βάξιν. οὐ γὰρ εἰς ἁπλοῦν</TextUnit>
    <TextUnit id="491" loc="520">ἡ ζημία μοι τοῦ λόγου τούτου φέρει,</TextUnit>
    <TextUnit id="492" loc="521">ἀλλ' ἐς μέγιστον, εἰ κακὸς μὲν ἐν πόλει,</TextUnit>
    <TextUnit id="493" loc="522">κακὸς δὲ πρὸς σοῦ καὶ φίλων κεκλήσομαι.</TextUnit>
    <TextUnit id="494" loc="523">ἀλλ' ἦλθε μὲν δὴ τοῦτο τοὔνειδος τάχ' ἂν</TextUnit>
    <TextUnit id="495" loc="524">ὀργῇ βιασθὲν μᾶλλον ἢ γνώμῃ φρενῶν.</TextUnit>
    <TextUnit id="496" loc="525">τοὔπος δ' ἐφάνθη, ταῖς ἐμαῖς γνώμαις ὅτι</TextUnit>
    <TextUnit id="497" loc="526">πεισθεὶς ὁ μάντις τοὺς λόγους ψευδεῖς λέγοι;</TextUnit>
    <TextUnit id="498" loc="527">ηὐδᾶτο μὲν τάδ', οἶδα δ' οὐ γνώμῃ τίνι.</TextUnit>
    <TextUnit id="499" loc="528">ἐξ ὀμμάτων δ' ὀρθῶν τε κἀξ ὀρθῆς φρενὸς</TextUnit>
    <TextUnit id="500" loc="529">κατηγορεῖτο τοὐπίκλημα τοῦτό μου;</TextUnit>
    <TextUnit id="501" loc="530">οὐκ οἶδ': ἃ γὰρ δρῶς', οἱ κρατοῦντες οὐχ ὁρῶ.</TextUnit>
    <TextUnit id="502" loc="531">αὐτὸς δ' ὅδ' ἤδη δωμάτων ἔξω περᾷ.</TextUnit>
    <TextUnit id="503" loc="532">οὗτος σύ, πῶς δεῦρ' ἦλθες; ἦ τοσόνδ' ἔχεις</TextUnit>
    <TextUnit id="504" loc="533">τόλμης πρόσωπον ὥστε τὰς ἐμὰς στέγας</TextUnit>
    <TextUnit id="505" loc="534">ἵκου, φονεὺς ὢν τοῦδε τἀνδρὸς ἐμφανῶς</TextUnit>
    <TextUnit id="506" loc="535">λῃστής τ' ἐναργὴς τῆς ἐμῆς τυραννίδος;</TextUnit>
    <TextUnit id="507" loc="536">φέρ' εἰπὲ πρὸς θεῶν, δειλίαν ἢ μωρίαν</TextUnit>
    <TextUnit id="508" loc="537">ἰδών τιν' ἔν μοι ταῦτ' ἐβουλεύσω ποεῖν;</TextUnit>
    <TextUnit id="509" loc="538">ἢ τοὔργον ὡς οὐ γνωριοῖμί σου τόδε</TextUnit>
    <TextUnit id="510" loc="539">δόλῳ προσέρπον ἢ οὐκ ἀλεξοίμην μαθών;</TextUnit>
    <TextUnit id="511" loc="540">ἆρ' οὐχὶ μῶρόν ἐστι τοὐγχείρημά σου,</TextUnit>
    <TextUnit id="512" loc="541">ἄνευ τε πλήθους καὶ φίλων τυραννίδα</TextUnit>
    <TextUnit id="513" loc="542">θηρᾶν, ὃ πλήθει χρήμασίν θ' ἁλίσκεται;</TextUnit>
    <TextUnit id="514" loc="543">οἶσθ' ὡς πόησον; ἀντὶ τῶν εἰρημένων</TextUnit>
    <TextUnit id="515" loc="544">ἴς' ἀντάκουσον, κᾆτα κρῖν' αὐτὸς μαθών.</TextUnit>
    <TextUnit id="516" loc="545">λέγειν σὺ δεινός, μανθάνειν δ' ἐγὼ κακὸς</TextUnit>
    <TextUnit id="517" loc="546">σοῦ: δυσμενῆ γὰρ καὶ βαρύν ς' ηὕρηκ' ἐμοί.</TextUnit>
    <TextUnit id="518" loc="547">τοῦτ' αὐτὸ νῦν μου πρῶτ' ἄκουσον ὡς ἐρῶ.</TextUnit>
    <TextUnit id="519" loc="548">τοῦτ' αὐτὸ μή μοι φράζ', ὅπως οὐκ εἶ κακός.</TextUnit>
    <TextUnit id="520" loc="549">εἴ τοι νομίζεις κτῆμα τὴν αὐθαδίαν</TextUnit>
    <TextUnit id="521" loc="550">εἶναί τι τοῦ νοῦ χωρίς, οὐκ ὀρθῶς φρονεῖς.</TextUnit>
    <TextUnit id="522" loc="551">εἴ τοι νομίζεις ἄνδρα συγγενῆ κακῶς</TextUnit>
    <TextUnit id="523" loc="552">δρῶν οὐχ ὑφέξειν τὴν δίκην, οὐκ εὖ φρονεῖς.</TextUnit>
    <TextUnit id="524" loc="553">ξύμφημί σοι ταῦτ' ἔνδικ' εἰρῆσθαι: τὸ δὲ</TextUnit>
    <TextUnit id="525" loc="554">πάθημ' ὁποῖον φὴς παθεῖν, δίδασκέ με.</TextUnit>
    <TextUnit id="526" loc="555">ἔπειθες ἢ οὐκ ἔπειθες, ὡς χρείη μ' ἐπὶ</TextUnit>
    <TextUnit id="527" loc="556">τὸν σεμνόμαντιν ἄνδρα πέμψασθαί τινα;</TextUnit>
    <TextUnit id="528" loc="557">καὶ νῦν ἔθ' αὑτός εἰμι τῷ βουλεύματι.</TextUnit>
    <TextUnit id="529" loc="558">πόσον τιν' ἤδη δῆθ' ὁ Λάϊος χρόνον</TextUnit>
    <TextUnit id="530" loc="559">δέδρακε ποῖον ἔργον; οὐ γὰρ ἐννοῶ.</TextUnit>
    <TextUnit id="531" loc="560">ἄφαντος ἔρρει θανασίμῳ χειρώματι;</TextUnit>
    <TextUnit id="532" loc="561">μακροὶ παλαιοί τ' ἂν μετρηθεῖεν χρόνοι.</TextUnit>
    <TextUnit id="533" loc="562">τότ' οὖν ὁ μάντις οὗτος ἦν ἐν τῇ τέχνῃ;</TextUnit>
    <TextUnit id="534" loc="563">σοφός γ' ὁμοίως κἀξ ἴσου τιμώμενος.</TextUnit>
    <TextUnit id="535" loc="564">ἐμνήσατ' οὖν ἐμοῦ τι τῷ τότ' ἐν χρόνῳ;</TextUnit>
    <TextUnit id="536" loc="565">οὔκουν ἐμοῦ γ' ἑστῶτος οὐδαμοῦ πέλας.</TextUnit>
    <TextUnit id="537" loc="566">ἀλλ' οὐκ ἔρευναν τοῦ κτανόντος ἔσχετε;</TextUnit>
    <TextUnit id="538" loc="567">παρέσχομεν, πῶς δ' οὐχί; κοὐκ ἠκούσαμεν.</TextUnit>
    <TextUnit id="539" loc="568">πῶς οὖν τόθ' οὗτος ὁ σοφὸς οὐκ ηὔδα τάδε;</TextUnit>
    <TextUnit id="540" loc="569">οὐκ οἶδ': ἐφ' οἷς γὰρ μὴ φρονῶ σιγᾶν φιλῶ.</TextUnit>
    <TextUnit id="541" loc="570">τοσόνδε γ' οἶσθα καὶ λέγοις ἂν εὖ φρονῶν.</TextUnit>
    <TextUnit id="542" loc="571">ποῖον τόδ'; εἰ γὰρ οἶδά γ', οὐκ ἀρνήσομαι.</TextUnit>
    <TextUnit id="543" loc="572">ὁθούνεκ', εἰ μὴ σοὶ ξυνῆλθε, τάσδ' ἐμὰς</TextUnit>
    <TextUnit id="544" loc="573">οὐκ ἄν ποτ' εἶπε Λαί̈ου διαφθοράς.</TextUnit>
    <TextUnit id="545" loc="574">εἰ μὲν λέγει τάδ', αὐτὸς οἶσθ': ἐγὼ δὲ σοῦ</TextUnit>
    <TextUnit id="546" loc="575">μαθεῖν δικαιῶ ταὔθ' ἅπερ κἀμοῦ σὺ νῦν.</TextUnit>
    <TextUnit id="547" loc="576">ἐκμάνθαν': οὐ γὰρ δὴ φονεὺς ἁλώσομαι.</TextUnit>
    <TextUnit id="548" loc="577">τί δῆτ'; ἀδελφὴν τὴν ἐμὴν γήμας ἔχεις;</TextUnit>
    <TextUnit id="549" loc="578">ἄρνησις οὐκ ἔνεστιν ὧν ἀνιστορεῖς.</TextUnit>
    <TextUnit id="550" loc="579">ἄρχεις δ' ἐκείνῃ ταὐτὰ γῆς ἴσον νέμων;</TextUnit>
    <TextUnit id="551" loc="580">ἃν ᾖ θέλουσα πάντ' ἐμοῦ κομίζεται.</TextUnit>
    <TextUnit id="552" loc="581">οὔκουν ἰσοῦμαι σφῷν ἐγὼ δυοῖν τρίτος;</TextUnit>
    <TextUnit id="553" loc="582">ἐνταῦθα γὰρ δὴ καὶ κακὸς φαίνει φίλος.</TextUnit>
    <TextUnit id="554" loc="583">οὔκ, εἰ διδοίης γ' ὡς ἐγὼ σαυτῷ λόγον.</TextUnit>
    <TextUnit id="555" loc="584">σκέψαι δὲ τοῦτο πρῶτον, εἴ τιν' ἂν δοκεῖς</TextUnit>
    <TextUnit id="556" loc="585">ἄρχειν ἑλέσθαι ξὺν φόβοισι μᾶλλον ἢ</TextUnit>
    <TextUnit id="557" loc="586">ἄτρεστον εὕδοντ', εἰ τά γ' αὔθ' ἕξει κράτη.</TextUnit>
    <TextUnit id="558" loc="587">ἐγὼ μὲν οὖν οὔτ' αὐτὸς ἱμείρων ἔφυν</TextUnit>
    <TextUnit id="559" loc="588">τύραννος εἶναι μᾶλλον ἢ τύραννα δρᾶν,</TextUnit>
    <TextUnit id="560" loc="589">οὔτ' ἄλλος ὅστις σωφρονεῖν ἐπίσταται.</TextUnit>
    <TextUnit id="561" loc="590">νῦν μὲν γὰρ ἐκ σοῦ πάντ' ἄνευ φόβου φέρω,</TextUnit>
    <TextUnit id="562" loc="591">εἰ δ' αὐτὸς ἦρχον, πολλὰ κἂν ἄκων ἔδρων.</TextUnit>
    <TextUnit id="563" loc="592">πῶς δῆτ' ἐμοὶ τυραννὶς ἡδίων ἔχειν</TextUnit>
    <TextUnit id="564" loc="593">ἀρχῆς ἀλύπου καὶ δυναστείας ἔφυ;</TextUnit>
    <TextUnit id="565" loc="594">οὔπω τοσοῦτον ἠπατημένος κυρῶ</TextUnit>
    <TextUnit id="566" loc="595">ὥστ' ἄλλα χρῄζειν ἢ τὰ σὺν κέρδει καλά.</TextUnit>
    <TextUnit id="567" loc="596">νῦν πᾶσι χαίρω, νῦν με πᾶς ἀσπάζεται,</TextUnit>
    <TextUnit id="568" loc="597">νῦν οἱ σέθεν χρῄζοντες ἐκκαλοῦσί με:</TextUnit>
    <TextUnit id="569" loc="598">τὸ γὰρ τυχεῖν αὐτοῖσι πᾶν ἐνταῦθ' ἔνι.</TextUnit>
    <TextUnit id="570" loc="599">πῶς δῆτ' ἐγὼ κεῖν' ἂν λάβοιμ' ἀφεὶς τάδε;</TextUnit>
    <TextUnit id="571" loc="600">οὐκ ἂν γένοιτο νοῦς κακὸς καλῶς φρονῶν.</TextUnit>
    <TextUnit id="572" loc="601">ἀλλ' οὔτ' ἐραστὴς τῆσδε τῆς γνώμης ἔφυν</TextUnit>
    <TextUnit id="573" loc="602">οὔτ' ἂν μετ' ἄλλου δρῶντος ἂν τλαίην ποτέ.</TextUnit>
    <TextUnit id="574" loc="603">καὶ τῶνδ' ἔλεγχον τοῦτο μὲν Πυθώδ' ἰὼν</TextUnit>
    <TextUnit id="575" loc="604">πεύθου τὰ χρησθέντ' εἰ σαφῶς ἤγγειλά σοι:</TextUnit>
    <TextUnit id="576" loc="605">τοῦτ' ἄλλ', ἐάν με τῷ τερασκόπῳ λάβῃς</TextUnit>
    <TextUnit id="577" loc="606">κοινῇ τι βουλεύσαντα, μή μ' ἁπλῇ κτάνῃς</TextUnit>
    <TextUnit id="578" loc="607">ψήφῳ, διπλῇ δέ, τῇ τ' ἐμῇ καὶ σῇ, λαβών:</TextUnit>
    <TextUnit id="579" loc="608">γνώμῃ δ' ἀδήλῳ μή με χωρὶς αἰτιῶ.</TextUnit>
    <TextUnit id="580" loc="609">οὐ γὰρ δίκαιον οὔτε τοὺς κακοὺς μάτην</TextUnit>
    <TextUnit id="581" loc="610">χρηστοὺς νομίζειν οὔτε τοὺς χρηστοὺς κακούς.</TextUnit>
    <TextUnit id="582" loc="611">φίλον γὰρ ἐσθλὸν ἐκβαλεῖν ἴσον λέγω</TextUnit>
    <TextUnit id="583" loc="612">καὶ τὸν παρ' αὑτῷ βίοτον, ὃν πλεῖστον, φιλεῖ.</TextUnit>
    <TextUnit id="584" loc="613">ἀλλ' ἐν χρόνῳ γνώσει τάδ' ἀσφαλῶς, ἐπεὶ</TextUnit>
    <TextUnit id="585" loc="614">χρόνος δίκαιον ἄνδρα δείκνυσιν μόνος:</TextUnit>
    <TextUnit id="586" loc="615">κακὸν δὲ κἂν ἐν ἡμέρᾳ γνοίης μιᾷ.</TextUnit>
    <TextUnit id="587" loc="616">καλῶς ἔλεξεν εὐλαβουμένῳ πεσεῖν,</TextUnit>
    <TextUnit id="588" loc="617">ἄναξ: φρονεῖν γὰρ οἱ ταχεῖς οὐκ ἀσφαλεῖς.</TextUnit>
    <TextUnit id="589" loc="618">ὅταν ταχύς τις οὑπιβουλεύων λάθρᾳ</TextUnit>
    <TextUnit id="590" loc="619">χωρῇ, ταχὺν δεῖ κἀμὲ βουλεύειν πάλιν:</TextUnit>
    <TextUnit id="591" loc="620">εἰ δ' ἡσυχάζων προσμενῶ, τὰ τοῦδε μὲν</TextUnit>
    <TextUnit id="592" loc="621">πεπραγμέν' ἔσται, τἀμὰ δ' ἡμαρτημένα.</TextUnit>
    <TextUnit id="593" loc="622">τί δῆτα χρῄζεις; ἦ με γῆς ἔξω βαλεῖν;</TextUnit>
    <TextUnit id="594" loc="623">ἥκιστα: θνῄσκειν, οὐ φυγεῖν σε βούλομαι.</TextUnit>
    <TextUnit id="595" loc="624">ὡς ἂν προδείξῃς οἷόν ἐστι τὸ φθονεῖν.</TextUnit>
    <TextUnit id="596" loc="625">ὡς οὐχ ὑπείξων οὐδὲ πιστεύσων λέγεις;</TextUnit>
    <TextUnit id="597" loc="626">οὐ γὰρ φρονοῦντά ς' εὖ βλέπω.   τὸ γοῦν ἐμόν.   ἀλλ' ἐξ ἴσου δεῖ κἀμόν.   ἀλλ' ἔφυς κακός.   εἰ δὲ ξυνίης μηδέν;   ἀρκτέον γ' ὅμως.   οὔτοι κακῶς γ' ἄρχοντος.   ὦ πόλις πόλις.</TextUnit>
    <TextUnit id="598" loc="630">κἀμοὶ πόλεως μέτεστιν, οὐχί σοι μόνῳ.</TextUnit>
    <TextUnit id="599" loc="631">παύσασθ', ἄνακτες: καιρίαν δ' ὑμῖν ὁρῶ</TextUnit>
    <TextUnit id="600" loc="632">τήνδ' ἐκ δόμων στείχουσαν ̓Ιοκάστην, μεθ' ἧς</TextUnit>
    <TextUnit id="601" loc="633">τὸ νῦν παρεστὸς νεῖκος εὖ θέσθαι χρεών.</TextUnit>
    <TextUnit id="602" loc="634">τί τὴν ἄβουλον, ὦ ταλαίπωροι, στάσιν</TextUnit>
    <TextUnit id="603" loc="635">γλώσσης ἐπήρασθ' οὐδ' ἐπαισχύνεσθε γῆς</TextUnit>
    <TextUnit id="604" loc="636">οὕτω νοσούσης ἴδια κινοῦντες κακά;</TextUnit>
    <TextUnit id="605" loc="637">οὐκ εἶ σύ τ' οἴκους σύ τε, Κρέων, κατὰ στέγας,</TextUnit>
    <TextUnit id="606" loc="638">καὶ μὴ τὸ μηδὲν ἄλγος εἰς μέγ' οἴσετε;</TextUnit>
    <TextUnit id="607" loc="639">ὅμαιμε, δεινά μ' Οἰδίπους ὁ σὸς πόσις</TextUnit>
    <TextUnit id="608" loc="640">δρᾶσαι δικαιοῖ δυοῖν ἀποκρίνας κακοῖν</TextUnit>
    <TextUnit id="609" loc="641">ἢ γῆς ἀπῶσαι πατρίδος ἢ κτεῖναι λαβών.</TextUnit>
    <TextUnit id="610" loc="642">ξύμφημι: δρῶντα γάρ νιν, ὦ γύναι, κακῶς</TextUnit>
    <TextUnit id="611" loc="643">εἴληφα τοὐμὸν σῶμα σὺν τέχνῃ κακῇ.</TextUnit>
    <TextUnit id="612" loc="644">μή νυν ὀναίμην, ἀλλ' ἀραῖος, εἴ σέ τι</TextUnit>
    <TextUnit id="613" loc="645">δέδρακ', ὀλοίμην, ὧν ἐπαιτιᾷ με δρᾶν.</TextUnit>
    <TextUnit id="614" loc="646">ὦ πρὸς θεῶν πίστευσον, Οἰδίπους, τάδε,</TextUnit>
    <TextUnit id="615" loc="647">μάλιστα μὲν τόνδ' ὅρκον αἰδεσθεὶς θεῶν,</TextUnit>
    <TextUnit id="616" loc="648">ἔπειτα κἀμὲ τούσδε θ' οἳ πάρεισί σοι.</TextUnit>
    <TextUnit id="617" loc="649">πιθοῦ θελήσας φρονήσας τ', ἄναξ, λίσσομαι.</TextUnit>
    <TextUnit id="618" loc="650">τί σοι θέλεις δῆτ' εἰκάθω;</TextUnit>
    <TextUnit id="619" loc="651">τὸν οὔτε πρὶν νήπιον νῦν τ' ἐν ὅρκῳ μέγαν καταίδεσαι.  οἶσθ' οὖν ἃ χρῄζεις;  οἶδα.  φράζε δὴ τί φής.</TextUnit>
    <TextUnit id="620" loc="652">τὸν ἐναγῆ φίλον μήποτ' ἐν αἰτίᾳ</TextUnit>
    <TextUnit id="621" loc="653">σὺν ἀφανεῖ λόγῳ ς' ἄτιμον βαλεῖν.</TextUnit>
    <TextUnit id="622" loc="654">εὖ νυν ἐπίστω, ταῦθ' ὅταν ζητῇς, ἐμοὶ</TextUnit>
    <TextUnit id="623" loc="655">ζητῶν ὄλεθρον ἢ φυγὴν ἐκ τῆσδε γῆς.</TextUnit>
    <TextUnit id="624" loc="660">οὐ τὸν πάντων θεῶν θεὸν πρόμον</TextUnit>
    <TextUnit id="625" loc="661">̔́Αλιον: ἐπεὶ ἄθεος ἄφιλος ὅ τι πύματον</TextUnit>
    <TextUnit id="626" loc="662">ὀλοίμαν, φρόνησιν εἰ τάνδ' ἔχω.</TextUnit>
    <TextUnit id="627" loc="665">ἀλλά μοι δυσμόρῳ γᾶ φθινὰς</TextUnit>
    <TextUnit id="628" loc="666">τρύχει ψυχάν, τάδ' εἰ κακοῖς κακὰ</TextUnit>
    <TextUnit id="629" loc="667">προσάψει τοῖς πάλαι τὰ πρὸς σφῷν.</TextUnit>
    <TextUnit id="630" loc="668">ὁ δ' οὖν ἴτω, κεἰ χρή με παντελῶς θανεῖν</TextUnit>
    <TextUnit id="631" loc="670">ἢ γῆς ἄτιμον τῆσδ' ἀπωσθῆναι βίᾳ.</TextUnit>
    <TextUnit id="632" loc="671">τὸ γὰρ σόν, οὐ τὸ τοῦδ', ἐποικτίρω στόμα</TextUnit>
    <TextUnit id="633" loc="672">ἐλεινόν: οὗτος δ' ἔνθ' ἂν ᾖ στυγήσεται.</TextUnit>
    <TextUnit id="634" loc="673">στυγνὸς μὲν εἴκων δῆλος εἶ, βαρὺς δ', ὅταν</TextUnit>
    <TextUnit id="635" loc="674">θυμοῦ περάσῃς: αἱ δὲ τοιαῦται φύσεις</TextUnit>
    <TextUnit id="636" loc="675">αὑταῖς δικαίως εἰσὶν ἄλγισται φέρειν.  οὔκουν μ' ἐάσεις κἀκτὸς εἶ;  πορεύσομαι,</TextUnit>
    <TextUnit id="637" loc="676">σοῦ μὲν τυχὼν ἀγνῶτος, ἐν δὲ τοῖσδ' ἴσος.</TextUnit>
    <TextUnit id="638" loc="677">γύναι, τί μέλλεις κομίζειν δόμων τόνδ' ἔσω;</TextUnit>
    <TextUnit id="639" loc="680">μαθοῦσά γ' ἥτις ἡ τύχη.</TextUnit>
    <TextUnit id="640" loc="681">δόκησις ἀγνὼς λόγων ἦλθε, δάπτει δὲ καὶ τὸ μὴ</TextUnit>
    <TextUnit id="641" loc="682">'νδικον.  ἀμφοῖν ἀπ' αὐτοῖν;  ναίχι.  καὶ τίς ἦν λόγος;</TextUnit>
    <TextUnit id="642" loc="685">ἅλις ἔμοιγ', ἅλις, γᾶς προπονουμένας,</TextUnit>
    <TextUnit id="643" loc="686">φαίνεται ἔνθ' ἔληξεν αὐτοῦ μένειν.</TextUnit>
    <TextUnit id="644" loc="687">ὁρᾷς ἵν' ἥκεις, ἀγαθὸς ὢν γνώμην ἀνήρ,</TextUnit>
    <TextUnit id="645" loc="688">τοὐμὸν παριεὶς καὶ καταμβλύνων κέαρ;</TextUnit>
    <TextUnit id="646" loc="690">ὦναξ, εἶπον μὲν οὐχ ἅπαξ μόνον,</TextUnit>
    <TextUnit id="647" loc="691">ἴσθι δὲ παραφρόνιμον, ἄπορον ἐπὶ φρόνιμα</TextUnit>
    <TextUnit id="648" loc="692">πεφάνθαι μ' ἄν, εἴ ς' ἐνοσφιζόμαν,</TextUnit>
    <TextUnit id="649" loc="693">ὅς τ' ἐμὰν γᾶν φίλαν ἐν πόνοις</TextUnit>
    <TextUnit id="650" loc="695">ἀλύουσαν κατ' ὀρθὸν οὔρισας,</TextUnit>
    <TextUnit id="651" loc="696">τανῦν τ' εὔπομπος, ἂν γένοιο.</TextUnit>
    <TextUnit id="652" loc="697">πρὸς θεῶν δίδαξον κἄμ', ἄναξ, ὅτου ποτὲ</TextUnit>
    <TextUnit id="653" loc="698">μῆνιν τοσήνδε πράγματος στήσας ἔχεις.</TextUnit>
    <TextUnit id="654" loc="700">ἐρῶ: σὲ γὰρ τῶνδ' ἐς πλέον, γύναι, σέβω:</TextUnit>
    <TextUnit id="655" loc="701">Κρέοντος, οἷά μοι βεβουλευκὼς ἔχει.</TextUnit>
    <TextUnit id="656" loc="702">λέγ', εἰ σαφῶς τὸ νεῖκος ἐγκαλῶν ἐρεῖς.</TextUnit>
    <TextUnit id="657" loc="703">φονέα με φησὶ Λαί̈ου καθεστάναι.</TextUnit>
    <TextUnit id="658" loc="704">αὐτὸς ξυνειδὼς ἢ μαθὼν ἄλλου πάρα;</TextUnit>
    <TextUnit id="659" loc="705">μάντιν μὲν οὖν κακοῦργον εἰσπέμψας, ἐπεὶ</TextUnit>
    <TextUnit id="660" loc="706">τό γ' εἰς ἑαυτὸν πᾶν ἐλευθεροῖ στόμα.</TextUnit>
    <TextUnit id="661" loc="707">σύ νυν ἀφεὶς σεαυτὸν ὧν λέγεις πέρι</TextUnit>
    <TextUnit id="662" loc="708">ἐμοῦ 'πάκουσον, καὶ μάθ' οὕνεκ' ἐστί σοι</TextUnit>
    <TextUnit id="663" loc="709">βρότειον οὐδὲν μαντικῆς ἔχον τέχνης.</TextUnit>
    <TextUnit id="664" loc="710">φανῶ δέ σοι σημεῖα τῶνδε σύντομα.</TextUnit>
    <TextUnit id="665" loc="711">χρησμὸς γὰρ ἦλθε Λαί̈ῳ ποτ', οὐκ ἐρῶ</TextUnit>
    <TextUnit id="666" loc="712">Φοίβου γ' ἄπ' αὐτοῦ, τῶν δ' ὑπηρετῶν ἄπο,</TextUnit>
    <TextUnit id="667" loc="713">ὡς αὐτὸν ἕξοι μοῖρα πρὸς παιδὸς θανεῖν,</TextUnit>
    <TextUnit id="668" loc="714">ὅστις γένοιτ' ἐμοῦ τε κἀκείνου πάρα.</TextUnit>
    <TextUnit id="669" loc="715">καὶ τὸν μέν, ὥσπερ γ' ἡ φάτις, ξένοι ποτὲ</TextUnit>
    <TextUnit id="670" loc="716">λῃσταὶ φονεύους' ἐν τριπλαῖς ἁμαξιτοῖς:</TextUnit>
    <TextUnit id="671" loc="717">παιδὸς δὲ βλάστας οὐ διέσχον ἡμέραι</TextUnit>
    <TextUnit id="672" loc="718">τρεῖς, καί νιν ἄρθρα κεῖνος ἐνζεύξας ποδοῖν</TextUnit>
    <TextUnit id="673" loc="719">ἔρριψεν ἄλλων χερσὶν ἄβατον εἰς ὄρος.</TextUnit>
    <TextUnit id="674" loc="720">κἀνταῦθ' ̓Απόλλων οὔτ' ἐκεῖνον ἤνυσεν</TextUnit>
    <TextUnit id="675" loc="721">φονέα γενέσθαι πατρὸς οὔτε Λάϊον</TextUnit>
    <TextUnit id="676" loc="722">τὸ δεινὸν οὑφοβεῖτο πρὸς παιδὸς θανεῖν.</TextUnit>
    <TextUnit id="677" loc="723">τοιαῦτα φῆμαι μαντικαὶ διώρισαν,</TextUnit>
    <TextUnit id="678" loc="724">ὧν ἐντρέπου σὺ μηδέν: ὧν γὰρ ἂν θεὸς</TextUnit>
    <TextUnit id="679" loc="725">χρείαν ἐρευνᾷ, ῥᾳδίως αὐτὸς φανεῖ.</TextUnit>
    <TextUnit id="680" loc="726">οἷόν μ' ἀκούσαντ' ἀρτίως ἔχει, γύναι,</TextUnit>
    <TextUnit id="681" loc="727">ψυχῆς πλάνημα κἀνακίνησις φρενῶν.</TextUnit>
    <TextUnit id="682" loc="728">ποίας μερίμνης τοῦθ' ὑποστραφεὶς λέγεις;</TextUnit>
    <TextUnit id="683" loc="729">ἔδοξ' ἀκοῦσαι σοῦ τόδ', ὡς ὁ Λάϊος</TextUnit>
    <TextUnit id="684" loc="730">κατασφαγείη πρὸς τριπλαῖς ἁμαξιτοῖς.</TextUnit>
    <TextUnit id="685" loc="731">ηὐδᾶτο γὰρ ταῦτ' οὐδέ πω λήξαντ' ἔχει.</TextUnit>
    <TextUnit id="686" loc="732">καὶ ποῦ 'σθ' ὁ χῶρος οὗτος οὗ τόδ' ἦν πάθος;</TextUnit>
    <TextUnit id="687" loc="733">Φωκὶς μὲν ἡ γῆ κλῄζεται, σχιστὴ δ' ὁδὸς</TextUnit>
    <TextUnit id="688" loc="734">ἐς ταὐτὸ Δελφῶν κἀπὸ Δαυλίας ἄγει.</TextUnit>
    <TextUnit id="689" loc="735">καὶ τίς χρόνος τοῖσδ' ἐστὶν οὑξεληλυθώς;</TextUnit>
    <TextUnit id="690" loc="736">σχεδόν τι πρόσθεν ἢ σὺ τῆσδ' ἔχων χθονὸς</TextUnit>
    <TextUnit id="691" loc="737">ἀρχὴν ἐφαίνου, τοῦτ' ἐκηρύχθη πόλει.</TextUnit>
    <TextUnit id="692" loc="738">ὦ Ζεῦ, τί μου δρᾶσαι βεβούλευσαι πέρι;</TextUnit>
    <TextUnit id="693" loc="739">τί δ' ἐστί σοι τοῦτ', Οἰδίπους, ἐνθύμιον;</TextUnit>
    <TextUnit id="694" loc="740">μήπω μ' ἐρώτα: τὸν δὲ Λάϊον φύσιν</TextUnit>
    <TextUnit id="695" loc="741">τίν' ἦλθε φράζε, τίνα δ' ἀκμὴν ἥβης ἔχων.</TextUnit>
    <TextUnit id="696" loc="742">μέγας, χνοάζων ἄρτι λευκανθὲς κάρα,</TextUnit>
    <TextUnit id="697" loc="743">μορφῆς δὲ τῆς σῆς οὐκ ἀπεστάτει πολύ.</TextUnit>
    <TextUnit id="698" loc="744">οἴμοι τάλας: ἔοικ' ἐμαυτὸν εἰς ἀρὰς</TextUnit>
    <TextUnit id="699" loc="745">δεινὰς προβάλλων ἀρτίως οὐκ εἰδέναι.</TextUnit>
    <TextUnit id="700" loc="746">πῶς φῄς; ὀκνῶ τοι πρός ς' ἀποσκοποῦς', ἄναξ.</TextUnit>
    <TextUnit id="701" loc="747">δεινῶς ἀθυμῶ μὴ βλέπων ὁ μάντις ᾖ:</TextUnit>
    <TextUnit id="702" loc="748">δείξεις δὲ μᾶλλον, ἢν ἓν ἐξείπῃς ἔτι.</TextUnit>
    <TextUnit id="703" loc="749">καὶ μὴν ὀκνῶ μέν, ἃ δ' ἂν ἔρῃ μαθοῦς' ἐρῶ.</TextUnit>
    <TextUnit id="704" loc="750">πότερον ἐχώρει βαιὸς ἢ πολλοὺς ἔχων</TextUnit>
    <TextUnit id="705" loc="751">ἄνδρας λοχίτας, οἷ' ἀνὴρ ἀρχηγέτης;</TextUnit>
    <TextUnit id="706" loc="752">πέντ' ἦσαν οἱ ξύμπαντες, ἐν δ' αὐτοῖσιν ἦν .</TextUnit>
    <TextUnit id="707" loc="753">κῆρυξ: ἀπήνη δ' ἦγε Λάϊον μία.</TextUnit>
    <TextUnit id="708" loc="754">αἰαῖ, τάδ' ἤδη διαφανῆ. τίς ἦν ποτε</TextUnit>
    <TextUnit id="709" loc="755">ὁ τούσδε λέξας τοὺς λόγους ὑμῖν, γύναι;</TextUnit>
    <TextUnit id="710" loc="756">οἰκεύς τις, ὅσπερ ἵκετ' ἐκσωθεὶς μόνος.</TextUnit>
    <TextUnit id="711" loc="757">ἦ κἀν δόμοισι τυγχάνει τανῦν παρών;</TextUnit>
    <TextUnit id="712" loc="758">οὐ δῆτ': ἀφ' οὗ γὰρ κεῖθεν ἦλθε καὶ κράτη</TextUnit>
    <TextUnit id="713" loc="759">σέ τ' εἶδ' ἔχοντα Λάϊόν τ' ὀλωλότα,</TextUnit>
    <TextUnit id="714" loc="760">ἐξικέτευσε τῆς ἐμῆς χειρὸς θιγὼν</TextUnit>
    <TextUnit id="715" loc="761">ἀγρούς σφε πέμψαι κἀπὶ ποιμνίων νομάς,</TextUnit>
    <TextUnit id="716" loc="762">ὡς πλεῖστον εἴη τοῦδ' ἄποπτος ἄστεως.</TextUnit>
    <TextUnit id="717" loc="763">κἄπεμψ' ἐγώ νιν: ἄξιος γὰρ οἷ' ἀνὴρ</TextUnit>
    <TextUnit id="718" loc="764">δοῦλος φέρειν ἦν τῆσδε καὶ μείζω χάριν.</TextUnit>
    <TextUnit id="719" loc="765">πῶς ἂν μόλοι δῆθ' ἡμὶν ἐν τάχει πάλιν;</TextUnit>
    <TextUnit id="720" loc="766">πάρεστιν: ἀλλὰ πρὸς τί τοῦτ' ἐφίεσαι;</TextUnit>
    <TextUnit id="721" loc="767">δέδοικ' ἐμαυτόν, ὦ γύναι, μὴ πόλλ' ἄγαν</TextUnit>
    <TextUnit id="722" loc="768">εἰρημέν' ᾖ μοι δι' ἅ νιν εἰσιδεῖν θέλω.</TextUnit>
    <TextUnit id="723" loc="769">ἀλλ' ἵξεται μέν: ἀξία δέ που μαθεῖν</TextUnit>
    <TextUnit id="724" loc="770">κἀγὼ τά γ' ἐν σοὶ δυσφόρως ἔχοντ', ἄναξ.</TextUnit>
    <TextUnit id="725" loc="771">κοὐ μὴ στερηθῇς γ', ἐς τοσοῦτον ἐλπίδων</TextUnit>
    <TextUnit id="726" loc="772">ἐμοῦ βεβῶτος. τῷ γὰρ ἂν καὶ μείζονι</TextUnit>
    <TextUnit id="727" loc="773">λέξαιμ' ἂν ἢ σοί, διὰ τύχης τοιᾶσδ' ἰών;</TextUnit>
    <TextUnit id="728" loc="774">ἐμοὶ πατὴρ μὲν Πόλυβος ἦν Κορίνθιος,</TextUnit>
    <TextUnit id="729" loc="775">μήτηρ δὲ Μερόπη Δωρίς. ἠγόμην δ' ἀνὴρ</TextUnit>
    <TextUnit id="730" loc="776">ἀστῶν μέγιστος τῶν ἐκεῖ, πρίν μοι τύχη</TextUnit>
    <TextUnit id="731" loc="777">τοιάδ' ἐπέστη, θαυμάσαι μὲν ἀξία,</TextUnit>
    <TextUnit id="732" loc="778">σπουδῆς γε μέντοι τῆς ἐμῆς οὐκ ἀξία.</TextUnit>
    <TextUnit id="733" loc="779">ἀνὴρ γὰρ ἐν δείπνοις μ' ὑπερπλησθεὶς μέθῃ</TextUnit>
    <TextUnit id="734" loc="780">καλεῖ παρ' οἴνῳ, πλαστὸς ὡς εἴην πατρί.</TextUnit>
    <TextUnit id="735" loc="781">κἀγὼ βαρυνθεὶς τὴν μὲν οὖσαν ἡμέραν</TextUnit>
    <TextUnit id="736" loc="782">μόλις κατέσχον, θἀτέρᾳ δ' ἰὼν πέλας</TextUnit>
    <TextUnit id="737" loc="783">μητρὸς πατρός τ' ἤλεγχον: οἱ δὲ δυσφόρως</TextUnit>
    <TextUnit id="738" loc="784">τοὔνειδος ἦγον τῷ μεθέντι τὸν λόγον.</TextUnit>
    <TextUnit id="739" loc="785">κἀγὼ τὰ μὲν κείνοιν ἐτερπόμην, ὅμως δ'</TextUnit>
    <TextUnit id="740" loc="786">ἔκνιζέ μ' ἀεὶ τοῦθ': ὑφεῖρπε γὰρ πολύ.</TextUnit>
    <TextUnit id="741" loc="787">λάθρᾳ δὲ μητρὸς καὶ πατρὸς πορεύομαι</TextUnit>
    <TextUnit id="742" loc="788">Πυθώδε, καί μ' ὁ Φοῖβος ὧν μὲν ἱκόμην</TextUnit>
    <TextUnit id="743" loc="789">ἄτιμον ἐξέπεμψεν, ἄλλα δ' ἄθλια</TextUnit>
    <TextUnit id="744" loc="790">καὶ δεινὰ καὶ δύστηνα προύφηνεν λέγων,</TextUnit>
    <TextUnit id="745" loc="791">ὡς μητρὶ μὲν χρείη με μιχθῆναι, γένος δ'</TextUnit>
    <TextUnit id="746" loc="792">ἄτλητον ἀνθρώποισι δηλώσοιμ' ὁρᾶν,</TextUnit>
    <TextUnit id="747" loc="793">φονεὺς δ' ἐσοίμην τοῦ φυτεύσαντος πατρός.</TextUnit>
    <TextUnit id="748" loc="794">κἀγὼ 'πακούσας ταῦτα τὴν Κορινθίαν,</TextUnit>
    <TextUnit id="749" loc="795">ἄστροις τὸ λοιπὸν ἐκμετρούμενος, χθόνα</TextUnit>
    <TextUnit id="750" loc="796">ἔφευγον, ἔνθα μήποτ' ὀψοίμην κακῶν</TextUnit>
    <TextUnit id="751" loc="797">χρησμῶν ὀνείδη τῶν ἐμῶν τελούμενα.</TextUnit>
    <TextUnit id="752" loc="798">στείχων δ' ἱκνοῦμαι τούσδε τοὺς χώρους, ἐν οἷς</TextUnit>
    <TextUnit id="753" loc="799">σὺ τὸν τύραννον τοῦτον ὄλλυσθαι λέγεις.</TextUnit>
    <TextUnit id="754" loc="800">καί σοι, γύναι, τἀληθὲς ἐξερῶ. τριπλῆς</TextUnit>
    <TextUnit id="755" loc="801">ὅτ' ἦ κελεύθου τῆσδ' ὁδοιπορῶν πέλας,</TextUnit>
    <TextUnit id="756" loc="802">ἐνταῦθά μοι κῆρύξ τε κἀπὶ πωλικῆς</TextUnit>
    <TextUnit id="757" loc="803">ἀνὴρ ἀπήνης ἐμβεβώς, οἷον σὺ φῇς,</TextUnit>
    <TextUnit id="758" loc="804">ξυνηντίαζον: κἀξ ὁδοῦ μ' ὅ θ' ἡγεμὼν</TextUnit>
    <TextUnit id="759" loc="805">αὐτός θ' ὁ πρέσβυς πρὸς βίαν ἠλαυνέτην.</TextUnit>
    <TextUnit id="760" loc="806">κἀγὼ τὸν ἐκτρέποντα, τὸν τροχηλάτην,</TextUnit>
    <TextUnit id="761" loc="807">παίω δι' ὀργῆς: καί μ' ὁ πρέσβυς ὡς ὁρᾷ,</TextUnit>
    <TextUnit id="762" loc="808">ὄχου παραστείχοντα τηρήσας, μέσον</TextUnit>
    <TextUnit id="763" loc="809">κάρα διπλοῖς κέντροισί μου καθίκετο.</TextUnit>
    <TextUnit id="764" loc="810">οὐ μὴν ἴσην γ' ἔτισεν, ἀλλὰ συντόμως</TextUnit>
    <TextUnit id="765" loc="811">σκήπτρῳ τυπεὶς ἐκ τῆσδε χειρὸς ὕπτιος</TextUnit>
    <TextUnit id="766" loc="812">μέσης ἀπήνης εὐθὺς ἐκκυλίνδεται:</TextUnit>
    <TextUnit id="767" loc="813">κτείνω δὲ τοὺς ξύμπαντας. εἰ δὲ τῷ ξένῳ</TextUnit>
    <TextUnit id="768" loc="814">τούτῳ προσήκει Λαί̈ου τι συγγενές,</TextUnit>
    <TextUnit id="769" loc="815">τίς τοῦδέ γ' ἀνδρός ἐστιν ἀθλιώτερος;</TextUnit>
    <TextUnit id="770" loc="816">τίς ἐχθροδαίμων μᾶλλον ἂν γένοιτ' ἀνήρ;</TextUnit>
    <TextUnit id="771" loc="817">ὃν μὴ ξένων ἔξεστι μηδ' ἀστῶν τινι</TextUnit>
    <TextUnit id="772" loc="818">δόμοις δέχεσθαι μηδὲ προσφωνεῖν τινα,</TextUnit>
    <TextUnit id="773" loc="819">ὠθεῖν δ' ἀπ' οἴκων. καὶ τάδ' οὔτις ἄλλος ἦν</TextUnit>
    <TextUnit id="774" loc="820">ἢ 'γὼ 'π' ἐμαυτῷ τάσδ' ἀρὰς ὁ προστιθείς.</TextUnit>
    <TextUnit id="775" loc="821">λέχη δὲ τοῦ θανόντος ἐκ χεροῖν ἐμαῖν</TextUnit>
    <TextUnit id="776" loc="822">χραίνω, δι' ὧνπερ ὤλετ': ἆρ' ἔφυν κακός;</TextUnit>
    <TextUnit id="777" loc="823">ἆρ' οὐχὶ πᾶς ἄναγνος; εἴ με χρὴ φυγεῖν,</TextUnit>
    <TextUnit id="778" loc="824">καί μοι φυγόντι μἤστι τοὺς ἐμοὺς ἰδεῖν</TextUnit>
    <TextUnit id="779" loc="825">μηδ' ἐμβατεύειν πατρίδος, ἢ γάμοις με δεῖ</TextUnit>
    <TextUnit id="780" loc="826">μητρὸς ζυγῆναι καὶ πατέρα κατακτανεῖν</TextUnit>
    <TextUnit id="781" loc="827">Πόλυβον, ὃς ἐξέφυσε κἀξέθρεψέ με.</TextUnit>
    <TextUnit id="782" loc="828">ἆρ' οὐκ ἀπ' ὠμοῦ ταῦτα δαίμονός τις ἂν</TextUnit>
    <TextUnit id="783" loc="829">κρίνων ἐπ' ἀνδρὶ τῷδ' ἂν ὀρθοίη λόγον;</TextUnit>
    <TextUnit id="784" loc="830">μὴ δῆτα, μὴ δῆτ', ὦ θεῶν ἁγνὸν σέβας,</TextUnit>
    <TextUnit id="785" loc="831">ἴδοιμι ταύτην ἡμέραν, ἀλλ' ἐκ βροτῶν</TextUnit>
    <TextUnit id="786" loc="832">βαίην ἄφαντος πρόσθεν ἢ τοιάνδ' ἰδεῖν</TextUnit>
    <TextUnit id="787" loc="833">κηλῖδ' ἐμαυτῷ συμφορᾶς ἀφιγμένην.</TextUnit>
    <TextUnit id="788" loc="834">ἡμῖν μέν, ὦναξ, ταῦτ' ὀκνήρ': ἕως δ' ἂν οὖν</TextUnit>
    <TextUnit id="789" loc="835">πρὸς τοῦ παρόντος ἐκμάθῃς, ἔχ' ἐλπίδα.</TextUnit>
    <TextUnit id="790" loc="836">καὶ μὴν τοσοῦτόν γ' ἐστί μοι τῆς ἐλπίδος,</TextUnit>
    <TextUnit id="791" loc="837">τὸν ἄνδρα τὸν βοτῆρα προσμεῖναι μόνον.</TextUnit>
    <TextUnit id="792" loc="838">πεφασμένου δὲ τίς ποθ' ἡ προθυμία;</TextUnit>
    <TextUnit id="793" loc="839">ἐγὼ διδάξω ς': ἢν γὰρ εὑρεθῇ λέγων</TextUnit>
    <TextUnit id="794" loc="840">σοὶ ταὔτ', ἔγωγ' ἂν ἐκπεφευγοίην πάθος.</TextUnit>
    <TextUnit id="795" loc="841">ποῖον δέ μου περισσὸν ἤκουσας λόγον;</TextUnit>
    <TextUnit id="796" loc="842">λῃστὰς ἔφασκες αὐτὸν ἄνδρας ἐννέπειν</TextUnit>
    <TextUnit id="797" loc="843">ὥς νιν κατακτείνειαν. εἰ μὲν οὖν ἔτι</TextUnit>
    <TextUnit id="798" loc="844">λέξει τὸν αὐτὸν ἀριθμόν, οὐκ ἐγὼ 'κτανον:</TextUnit>
    <TextUnit id="799" loc="845">οὐ γὰρ γένοιτ' ἂν εἷς γε τοῖς πολλοῖς ἴσος:</TextUnit>
    <TextUnit id="800" loc="846">εἰ δ' ἄνδρ' ἕν' οἰόζωνον αὐδήσει, σαφῶς</TextUnit>
    <TextUnit id="801" loc="847">τοῦτ' ἐστὶν ἤδη τοὔργον εἰς ἐμὲ ῥέπον.</TextUnit>
    <TextUnit id="802" loc="848">ἀλλ' ὡς φανέν γε τοὔπος ὧδ' ἐπίστασο,</TextUnit>
    <TextUnit id="803" loc="849">κοὐκ ἔστιν αὐτῷ τοῦτό γ' ἐκβαλεῖν πάλιν:</TextUnit>
    <TextUnit id="804" loc="850">πόλις γὰρ ἤκους', οὐκ ἐγὼ μόνη, τάδε.</TextUnit>
    <TextUnit id="805" loc="851">εἰ δ' οὖν τι κἀκτρέποιτο τοῦ πρόσθεν λόγου,</TextUnit>
    <TextUnit id="806" loc="852">οὔτοι ποτ', ὦναξ, σόν γε Λαί̈ου φόνον</TextUnit>
    <TextUnit id="807" loc="853">φανεῖ δικαίως ὀρθόν, ὅν γε Λοξίας</TextUnit>
    <TextUnit id="808" loc="854">διεῖπε χρῆναι παιδὸς ἐξ ἐμοῦ θανεῖν.</TextUnit>
    <TextUnit id="809" loc="855">καίτοι νιν οὐ κεῖνός γ' ὁ δύστηνός ποτε</TextUnit>
    <TextUnit id="810" loc="856">κατέκταν', ἀλλ' αὐτὸς πάροιθεν ὤλετο.</TextUnit>
    <TextUnit id="811" loc="857">ὥστ' οὐχὶ μαντείας γ' ἂν οὔτε τῇδ' ἐγὼ</TextUnit>
    <TextUnit id="812" loc="858">βλέψαιμ' ἂν εἵνεκ' οὔτε τῇδ' ἂν ὕστερον.</TextUnit>
    <TextUnit id="813" loc="859">καλῶς νομίζεις: ἀλλ' ὅμως τὸν ἐργάτην</TextUnit>
    <TextUnit id="814" loc="860">πέμψον τινὰ στελοῦντα μηδὲ τοῦτ' ἀφῇς.</TextUnit>
    <TextUnit id="815" loc="861">πέμψω ταχύνας': ἀλλ' ἴωμεν ἐς δόμους:</TextUnit>
    <TextUnit id="816" loc="862">οὐδὲν γὰρ ἂν πράξαιμ' ἂν ὧν οὐ σοὶ φίλον.</TextUnit>
    <TextUnit id="817" loc="863">εἴ μοι ξυνείη φέροντι</TextUnit>
    <TextUnit id="818" loc="864">μοῖρα τὰν εὔσεπτον ἁγνείαν λόγων</TextUnit>
    <TextUnit id="819" loc="865">ἔργων τε πάντων, ὧν νόμοι πρόκεινται</TextUnit>
    <TextUnit id="820" loc="866">ὑψίποδες, οὐρανίαν</TextUnit>
    <TextUnit id="821" loc="867">δι' αἰθέρα τεκνωθέντες, ὧν ̓́Ολυμπος</TextUnit>
    <TextUnit id="822" loc="868">πατὴρ μόνος, οὐδέ νιν</TextUnit>
    <TextUnit id="823" loc="869">θνατὰ φύσις ἀνέρων</TextUnit>
    <TextUnit id="824" loc="870">ἔτικτεν οὐδὲ μή ποτε λάθα κατακοιμάσῃ:</TextUnit>
    <TextUnit id="825" loc="871">μέγας ἐν τούτοις θεὸς οὐδὲ γηράσκει.</TextUnit>
    <TextUnit id="826" loc="872">ὕβρις φυτεύει τύραννον:</TextUnit>
    <TextUnit id="827" loc="873">ὕβρις, εἰ πολλῶν ὑπερπλησθῇ μάταν,</TextUnit>
    <TextUnit id="828" loc="875">ἃ μὴ 'πίκαιρα μηδὲ συμφέροντα,</TextUnit>
    <TextUnit id="829" loc="876">ἀκρότατον εἰσαναβᾶς'</TextUnit>
    <TextUnit id="830" loc="877">αἶπος ἀπότομον ὤρουσεν εἰς ἀνάγκαν,</TextUnit>
    <TextUnit id="831" loc="878">ἔνθ' οὐ ποδὶ χρησίμῳ</TextUnit>
    <TextUnit id="832" loc="880">χρῆται. τὸ καλῶς δ' ἔχον</TextUnit>
    <TextUnit id="833" loc="881">πόλει πάλαισμα μήποτε λῦσαι θεὸν αἰτοῦμαι.</TextUnit>
    <TextUnit id="834" loc="882">θεὸν οὐ λήξω ποτὲ προστάταν ἴσχων.</TextUnit>
    <TextUnit id="835" loc="883">εἰ δέ τις ὑπέροπτα χερσὶν ἢ λόγῳ πορεύεται,</TextUnit>
    <TextUnit id="836" loc="885">δίκας ἀφόβητος οὐδὲ δαιμόνων ἕδη σέβων,</TextUnit>
    <TextUnit id="837" loc="886">κακά νιν ἕλοιτο μοῖρα,</TextUnit>
    <TextUnit id="838" loc="887">δυσπότμου χάριν χλιδᾶς,</TextUnit>
    <TextUnit id="839" loc="888">εἰ μὴ τὸ κέρδος κερδανεῖ δικαίως</TextUnit>
    <TextUnit id="840" loc="890">καὶ τῶν ἀσέπτων ἔρξεται</TextUnit>
    <TextUnit id="841" loc="891">ἢ τῶν ἀθίκτων θίξεται ματᾴζων.</TextUnit>
    <TextUnit id="842" loc="892">τίς ἔτι ποτ' ἐν τοῖσδ' ἀνὴρ θεῶν βέλη</TextUnit>
    <TextUnit id="843" loc="893">εὔξεται ψυχᾶς ἀμύνειν;</TextUnit>
    <TextUnit id="844" loc="895">εἰ γὰρ αἱ τοιαίδε πράξεις τίμιαι,</TextUnit>
    <TextUnit id="845" loc="896">τί δεῖ με χορεύειν;</TextUnit>
    <TextUnit id="846" loc="897">οὐκέτι τὸν ἄθικτον εἶμι γᾶς ἐπ' ὀμφαλὸν σέβων,</TextUnit>
    <TextUnit id="847" loc="900">οὐδ' ἐς τὸν ̓Αβαῖσι ναὸν οὐδὲ τὰν ̓Ολυμπίαν,</TextUnit>
    <TextUnit id="848" loc="901">εἰ μὴ τάδε χειρόδεικτα</TextUnit>
    <TextUnit id="849" loc="902">πᾶσιν ἁρμόσει βροτοῖς.</TextUnit>
    <TextUnit id="850" loc="905">ἀλλ', ὦ κρατύνων, εἴπερ ὄρθ' ἀκούεις,</TextUnit>
    <TextUnit id="851" loc="906">Ζεῦ, πάντ' ἀνάσσων, μὴ λάθοι</TextUnit>
    <TextUnit id="852" loc="907">σὲ τάν τε σὰν ἀθάνατον αἰὲν ἀρχάν.</TextUnit>
    <TextUnit id="853" loc="908">φθίνοντα γὰρ Λαί̈ου παλαίφατα</TextUnit>
    <TextUnit id="854" loc="909">θέσφατ' ἐξαιροῦσιν ἤδη,</TextUnit>
    <TextUnit id="855" loc="910">κοὐδαμοῦ τιμαῖς ̓Απόλλων ἐμφανής:</TextUnit>
    <TextUnit id="856" loc="910">ἔρρει δὲ τὰ θεῖα.</TextUnit>
    <TextUnit id="857" loc="911">χώρας ἄνακτες, δόξα μοι παρεστάθη</TextUnit>
    <TextUnit id="858" loc="912">ναοὺς ἱκέσθαι δαιμόνων, τάδ' ἐν χεροῖν</TextUnit>
    <TextUnit id="859" loc="913">στέφη λαβούσῃ κἀπιθυμιάματα.</TextUnit>
    <TextUnit id="860" loc="914">ὑψοῦ γὰρ αἴρει θυμὸν Οἰδίπους ἄγαν</TextUnit>
    <TextUnit id="861" loc="915">λύπαισι παντοίαισιν: οὐδ' ὁποῖ' ἀνὴρ</TextUnit>
    <TextUnit id="862" loc="916">ἔννους τὰ καινὰ τοῖς πάλαι τεκμαίρεται,</TextUnit>
    <TextUnit id="863" loc="917">ἀλλ' ἐστὶ τοῦ λέγοντος, εἰ φόβους λέγοι.</TextUnit>
    <TextUnit id="864" loc="918">ὅτ' οὖν παραινοῦς' οὐδὲν ἐς πλέον ποιῶ,</TextUnit>
    <TextUnit id="865" loc="919">πρὸς ς', ὦ Λύκει' ̓́Απολλον, ἄγχιστος γὰρ εἶ,</TextUnit>
    <TextUnit id="866" loc="920">ἱκέτις ἀφῖγμαι τοῖσδε σὺν κατεύγμασιν,</TextUnit>
    <TextUnit id="867" loc="921">ὅπως λύσιν τιν' ἡμὶν εὐαγῆ πόρῃς:</TextUnit>
    <TextUnit id="868" loc="922">ὡς νῦν ὀκνοῦμεν πάντες ἐκπεπληγμένον</TextUnit>
    <TextUnit id="869" loc="923">κεῖνον βλέποντες ὡς κυβερνήτην νεώς.</TextUnit>
    <TextUnit id="870" loc="924">ἆρ' ἂν παρ' ὑμῶν, ὦ ξένοι, μάθοιμ' ὅπου</TextUnit>
    <TextUnit id="871" loc="925">τὰ τοῦ τυράννου δώματ' ἐστὶν Οἰδίπου;</TextUnit>
    <TextUnit id="872" loc="926">μάλιστα δ' αὐτὸν εἴπατ', εἰ κάτισθ' ὅπου.</TextUnit>
    <TextUnit id="873" loc="927">στέγαι μὲν αἵδε, καὐτὸς ἔνδον, ὦ ξένε:</TextUnit>
    <TextUnit id="874" loc="928">γυνὴ δὲ μήτηρ ἥδε τῶν κείνου τέκνων.</TextUnit>
    <TextUnit id="875" loc="929">ἀλλ' ὀλβία τε καὶ ξὺν ὀλβίοις ἀεὶ</TextUnit>
    <TextUnit id="876" loc="930">γένοιτ', ἐκείνου γ' οὖσα παντελὴς δάμαρ.</TextUnit>
    <TextUnit id="877" loc="931">αὔτως δὲ καὶ σύ γ', ὦ ξέν': ἄξιος γὰρ εἶ</TextUnit>
    <TextUnit id="878" loc="932">τῆς εὐεπείας εἵνεκ': ἀλλὰ φράζ' ὅτου</TextUnit>
    <TextUnit id="879" loc="933">χρῄζων ἀφῖξαι χὤ τι σημῆναι θέλων.</TextUnit>
    <TextUnit id="880" loc="934">ἀγαθὰ δόμοις τε καὶ πόσει τῷ σῷ, γύναι.</TextUnit>
    <TextUnit id="881" loc="935">τὰ ποῖα ταῦτα; παρὰ τίνος δ' ἀφιγμένος;</TextUnit>
    <TextUnit id="882" loc="936">ἐκ τῆς Κορίνθου: τὸ δ' ἔπος οὑξερῶ τάχα,</TextUnit>
    <TextUnit id="883" loc="937">ἥδοιο μέν, πῶς δ' οὐκ ἄν, ἀσχάλλοις δ' ἴσως.</TextUnit>
    <TextUnit id="884" loc="938">τί δ' ἔστι; ποίαν δύναμιν ὧδ' ἔχει διπλῆν;</TextUnit>
    <TextUnit id="885" loc="939">τύραννον αὐτὸν οὑπιχώριοι χθονὸς</TextUnit>
    <TextUnit id="886" loc="940">τῆς ̓Ισθμίας στήσουσιν, ὡς ηὐδᾶτ' ἐκεῖ.</TextUnit>
    <TextUnit id="887" loc="941">τί δ'; οὐχ ὁ πρέσβυς Πόλυβος ἐγκρατὴς ἔτι;</TextUnit>
    <TextUnit id="888" loc="942">οὐ δῆτ', ἐπεί νιν θάνατος ἐν τάφοις ἔχει.</TextUnit>
    <TextUnit id="889" loc="943">πῶς εἶπας; ἦ τέθνηκε Πόλυβος, ὦ γέρον;</TextUnit>
    <TextUnit id="890" loc="944">εἰ μὴ λέγω τἀληθές, ἀξιῶ θανεῖν.</TextUnit>
    <TextUnit id="891" loc="945">ὦ πρόσπολ', οὐχὶ δεσπότῃ τάδ' ὡς τάχος</TextUnit>
    <TextUnit id="892" loc="946">μολοῦσα λέξεις; ὦ θεῶν μαντεύματα,</TextUnit>
    <TextUnit id="893" loc="947">ἵν' ἐστέ: τοῦτον Οἰδίπους πάλαι τρέμων</TextUnit>
    <TextUnit id="894" loc="948">τὸν ἄνδρ' ἔφευγε μὴ κτάνοι, καὶ νῦν ὅδε</TextUnit>
    <TextUnit id="895" loc="949">πρὸς τῆς τύχης ὄλωλεν οὐδὲ τοῦδ' ὕπο.</TextUnit>
    <TextUnit id="896" loc="950">ὦ φίλτατον γυναικὸς ̓Ιοκάστης κάρα,</TextUnit>
    <TextUnit id="897" loc="951">τί μ' ἐξεπέμψω δεῦρο τῶνδε δωμάτων;</TextUnit>
    <TextUnit id="898" loc="952">ἄκουε τἀνδρὸς τοῦδε, καὶ σκόπει κλύων</TextUnit>
    <TextUnit id="899" loc="953">τὰ σέμν' ἵν' ἥκει τοῦ θεοῦ μαντεύματα.</TextUnit>
    <TextUnit id="900" loc="954">οὗτος δὲ τίς ποτ' ἐστὶ καὶ τί μοι λέγει;</TextUnit>
    <TextUnit id="901" loc="955">ἐκ τῆς Κορίνθου, πατέρα τὸν σὸν ἀγγελῶν</TextUnit>
    <TextUnit id="902" loc="956">ὡς οὐκέτ' ὄντα Πόλυβον, ἀλλ' ὀλωλότα.</TextUnit>
    <TextUnit id="903" loc="957">τί φῄς, ξέν'; αὐτός μοι σὺ σημάντωρ γενοῦ.</TextUnit>
    <TextUnit id="904" loc="958">εἰ τοῦτο πρῶτον δεῖ μ' ἀπαγγεῖλαι σαφῶς,</TextUnit>
    <TextUnit id="905" loc="959">εὖ ἴσθ' ἐκεῖνον θανάσιμον βεβηκότα.</TextUnit>
    <TextUnit id="906" loc="960">πότερα δόλοισιν ἢ νόσου ξυναλλαγῇ;</TextUnit>
    <TextUnit id="907" loc="961">σμικρὰ παλαιὰ σώματ' εὐνάζει ῥοπή.</TextUnit>
    <TextUnit id="908" loc="962">νόσοις ὁ τλήμων, ὡς ἔοικεν, ἔφθιτο.</TextUnit>
    <TextUnit id="909" loc="963">καὶ τῷ μακρῷ γε συμμετρούμενος χρόνῳ.</TextUnit>
    <TextUnit id="910" loc="964">φεῦ φεῦ, τί δῆτ' ἄν, ὦ γύναι, σκοποῖτό τι</TextUnit>
    <TextUnit id="911" loc="965">τὴν Πυθόμαντιν ἑστίαν ἢ τοὺς ἄνω</TextUnit>
    <TextUnit id="912" loc="966">κλάζοντας ὄρνεις, ὧν ὑφηγητῶν ἐγὼ</TextUnit>
    <TextUnit id="913" loc="967">κτενεῖν ἔμελλον πατέρα τὸν ἐμόν; ὁ δὲ θανὼν</TextUnit>
    <TextUnit id="914" loc="968">κεύθει κάτω δὴ γῆς. ἐγὼ δ' ὅδ' ἐνθάδε</TextUnit>
    <TextUnit id="915" loc="969">ἄψαυστος ἔγχους: εἴ τι μὴ τὠμῷ πόθῳ</TextUnit>
    <TextUnit id="916" loc="970">κατέφθιθ': οὕτω δ' ἂν θανὼν εἴη 'ξ ἐμοῦ.</TextUnit>
    <TextUnit id="917" loc="971">τὰ δ' οὖν παρόντα συλλαβὼν θεσπίσματα</TextUnit>
    <TextUnit id="918" loc="972">κεῖται παρ' ̔́Αιδῃ Πόλυβος ἄξι' οὐδενός.</TextUnit>
    <TextUnit id="919" loc="973">οὔκουν ἐγώ σοι ταῦτα προύλεγον πάλαι;</TextUnit>
    <TextUnit id="920" loc="974">ηὔδας: ἐγὼ δὲ τῷ φόβῳ παρηγόμην.</TextUnit>
    <TextUnit id="921" loc="975">μὴ νῦν ἔτ' αὐτῶν μηδὲν ἐς θυμὸν βάλῃς.</TextUnit>
    <TextUnit id="922" loc="976">καὶ πῶς τὸ μητρὸς οὐκ ὀκνεῖν λέχος με δεῖ;</TextUnit>
    <TextUnit id="923" loc="977">τί δ' ἂν φοβοῖτ' ἄνθρωπος ᾧ τὰ τῆς τύχης</TextUnit>
    <TextUnit id="924" loc="978">κρατεῖ, πρόνοια δ' ἐστὶν οὐδενὸς σαφής;</TextUnit>
    <TextUnit id="925" loc="979">εἰκῆ κράτιστον ζῆν, ὅπως δύναιτό τις.</TextUnit>
    <TextUnit id="926" loc="980">σὺ δ' εἰς τὰ μητρὸς μὴ φοβοῦ νυμφεύματα:</TextUnit>
    <TextUnit id="927" loc="981">πολλοὶ γὰρ ἤδη κἀν ὀνείρασιν βροτῶν</TextUnit>
    <TextUnit id="928" loc="982">μητρὶ ξυνηυνάσθησαν. ἀλλὰ ταῦθ' ὅτῳ</TextUnit>
    <TextUnit id="929" loc="983">παρ' οὐδέν ἐστι, ῥᾷστα τὸν βίον φέρει.</TextUnit>
    <TextUnit id="930" loc="984">καλῶς ἅπαντα ταῦτ' ἂν ἐξείρητό σοι,</TextUnit>
    <TextUnit id="931" loc="985">εἰ μὴ 'κύρει ζῶς' ἡ τεκοῦσα: νῦν δ' ἐπεὶ</TextUnit>
    <TextUnit id="932" loc="986">ζῇ, πᾶς' ἀνάγκη, κεἰ καλῶς λέγεις, ὀκνεῖν.</TextUnit>
    <TextUnit id="933" loc="987">καὶ μὴν μέγας γ' ὀφθαλμὸς οἱ πατρὸς τάφοι.</TextUnit>
    <TextUnit id="934" loc="988">μέγας, ξυνίημ': ἀλλὰ τῆς ζώσης φόβος.</TextUnit>
    <TextUnit id="935" loc="989">ποίας δὲ καὶ γυναικὸς ἐκφοβεῖσθ' ὕπερ;</TextUnit>
    <TextUnit id="936" loc="990">Μερόπης, γεραιέ, Πόλυβος ἧς ᾤκει μέτα.</TextUnit>
    <TextUnit id="937" loc="991">τί δ' ἔστ' ἐκείνης ὑμὶν ἐς φόβον φέρον;</TextUnit>
    <TextUnit id="938" loc="992">θεήλατον μάντευμα δεινόν, ὦ ξένε.</TextUnit>
    <TextUnit id="939" loc="993">ἦ ῥητόν; ἢ οὐχὶ θεμιτὸν ἄλλον εἰδέναι;</TextUnit>
    <TextUnit id="940" loc="994">μάλιστά γ': εἶπε γάρ με Λοξίας ποτὲ</TextUnit>
    <TextUnit id="941" loc="995">χρῆναι μιγῆναι μητρὶ τἠμαυτοῦ τό τε</TextUnit>
    <TextUnit id="942" loc="996">πατρῷον αἷμα χερσὶ ταῖς ἐμαῖς ἑλεῖν.</TextUnit>
    <TextUnit id="943" loc="997">ὧν οὕνεχ' ἡ Κόρινθος ἐξ ἐμοῦ πάλαι</TextUnit>
    <TextUnit id="944" loc="998">μακρὰν ἀπῳκεῖτ': εὐτυχῶς μέν, ἀλλ' ὅμως</TextUnit>
    <TextUnit id="945" loc="999">τὰ τῶν τεκόντων ὄμμαθ' ἥδιστον βλέπειν.</TextUnit>
    <TextUnit id="946" loc="1000">ἦ γὰρ τάδ' ὀκνῶν κεῖθεν ἦσθ' ἀπόπτολις;</TextUnit>
    <TextUnit id="947" loc="1001">πατρός τε χρῄζων μὴ φονεὺς εἶναι, γέρον.</TextUnit>
    <TextUnit id="948" loc="1002">τί δῆτ' ἐγὼ οὐχὶ τοῦδε τοῦ φόβου ς', ἄναξ,</TextUnit>
    <TextUnit id="949" loc="1003">ἐπείπερ εὔνους ἦλθον, ἐξελυσάμην;</TextUnit>
    <TextUnit id="950" loc="1004">καὶ μὴν χάριν γ' ἂν ἀξίαν λάβοις ἐμοῦ.</TextUnit>
    <TextUnit id="951" loc="1005">καὶ μὴν μάλιστα τοῦτ' ἀφικόμην, ὅπως</TextUnit>
    <TextUnit id="952" loc="1006">σοῦ πρὸς δόμους ἐλθόντος εὖ πράξαιμί τι.</TextUnit>
    <TextUnit id="953" loc="1007">ἀλλ' οὔποτ' εἶμι τοῖς φυτεύσασίν γ' ὅμοῦ.</TextUnit>
    <TextUnit id="954" loc="1008">ὦ παῖ, καλῶς εἶ δῆλος οὐκ εἰδὼς τί δρᾷς.</TextUnit>
    <TextUnit id="955" loc="1009">πῶς, ὦ γεραιέ; πρὸς θεῶν δίδασκέ με.</TextUnit>
    <TextUnit id="956" loc="1010">εἰ τῶνδε φεύγεις οὕνεκ' εἰς οἴκους μολεῖν.</TextUnit>
    <TextUnit id="957" loc="1011">ταρβῶν γε μή μοι Φοῖβος ἐξέλθῃ σαφής.</TextUnit>
    <TextUnit id="958" loc="1012">ἦ μὴ μίασμα τῶν φυτευσάντων λάβῃς;</TextUnit>
    <TextUnit id="959" loc="1013">τοῦτ' αὐτό, πρέσβυ, τοῦτό μ' εἰσαεὶ φοβεῖ.</TextUnit>
    <TextUnit id="960" loc="1014">ἆρ' οἶσθα δῆτα πρὸς δίκης οὐδὲν τρέμων;</TextUnit>
    <TextUnit id="961" loc="1015">πῶς δ' οὐχί, παῖς γ' εἰ τῶνδε γεννητῶν ἔφυν;</TextUnit>
    <TextUnit id="962" loc="1016">ὁθούνεκ' ἦν σοι Πόλυβος οὐδὲν ἐν γένει.</TextUnit>
    <TextUnit id="963" loc="1017">πῶς εἶπας; οὐ γὰρ Πόλυβος ἐξέφυσέ με;</TextUnit>
    <TextUnit id="964" loc="1018">οὐ μᾶλλον οὐδὲν τοῦδε τἀνδρός, ἀλλ' ἴσον.</TextUnit>
    <TextUnit id="965" loc="1019">καὶ πῶς ὁ φύσας ἐξ ἴσου τῷ μηδενί;</TextUnit>
    <TextUnit id="966" loc="1020">ἀλλ' οὔ ς' ἐγείνατ' οὔτ' ἐκεῖνος οὔτ' ἐγώ.</TextUnit>
    <TextUnit id="967" loc="1021">ἀλλ' ἀντὶ τοῦ δὴ παῖδά μ' ὠνομάζετο;</TextUnit>
    <TextUnit id="968" loc="1022">δῶρόν ποτ', ἴσθι, τῶν ἐμῶν χειρῶν λαβών.</TextUnit>
    <TextUnit id="969" loc="1023">κᾆθ' ὧδ' ἀπ' ἄλλης χειρὸς ἔστερξεν μέγα;</TextUnit>
    <TextUnit id="970" loc="1024">ἡ γὰρ πρὶν αὐτὸν ἐξέπεις' ἀπαιδία.</TextUnit>
    <TextUnit id="971" loc="1025">σὺ δ' ἐμπολήσας ἢ τυχών μ' αὐτῷ δίδως;</TextUnit>
    <TextUnit id="972" loc="1026">εὑρὼν ναπαίαις ἐν Κιθαιρῶνος πτυχαῖς.</TextUnit>
    <TextUnit id="973" loc="1027">ὡδοιπόρεις δὲ πρὸς τί τούσδε τοὺς τόπους;</TextUnit>
    <TextUnit id="974" loc="1028">ἐνταῦθ' ὀρείοις ποιμνίοις ἐπεστάτουν.</TextUnit>
    <TextUnit id="975" loc="1029">ποιμὴν γὰρ ἦσθα κἀπὶ θητείᾳ πλάνης;</TextUnit>
    <TextUnit id="976" loc="1030">σοῦ τ', ὦ τέκνον, σωτήρ γε τῷ τότ' ἐν χρόνῳ.</TextUnit>
    <TextUnit id="977" loc="1031">τί δ' ἄλγος ἴσχοντ' ἀγκάλαις με λαμβάνεις;</TextUnit>
    <TextUnit id="978" loc="1032">ποδῶν ἂν ἄρθρα μαρτυρήσειεν τὰ σά:</TextUnit>
    <TextUnit id="979" loc="1033">οἴμοι, τί τοῦτ' ἀρχαῖον ἐννέπεις κακόν;</TextUnit>
    <TextUnit id="980" loc="1034">λύω ς' ἔχοντα διατόρους ποδοῖν ἀκμάς.</TextUnit>
    <TextUnit id="981" loc="1035">δεινόν γ' ὄνειδος σπαργάνων ἀνειλόμην.</TextUnit>
    <TextUnit id="982" loc="1036">ὥστ' ὠνομάσθης ἐκ τύχης ταύτης ὃς εἶ.</TextUnit>
    <TextUnit id="983" loc="1037">ὦ πρὸς θεῶν, πρὸς μητρὸς ἢ πατρός; φράσον.</TextUnit>
    <TextUnit id="984" loc="1038">οὐκ οἶδ': ὁ δοὺς δὲ ταῦτ' ἐμοῦ λῷον φρονεῖ.</TextUnit>
    <TextUnit id="985" loc="1039">ἦ γὰρ παρ' ἄλλου μ' ἔλαβες οὐδ' αὐτὸς τυχών;</TextUnit>
    <TextUnit id="986" loc="1040">οὔκ, ἀλλὰ ποιμὴν ἄλλος ἐκδίδωσί μοι.</TextUnit>
    <TextUnit id="987" loc="1041">τίς οὗτος; ἦ κάτοισθα δηλῶσαι λόγῳ;</TextUnit>
    <TextUnit id="988" loc="1042">τῶν Λαί̈ου δήπου τις ὠνομάζετο.</TextUnit>
    <TextUnit id="989" loc="1043">ἦ τοῦ τυράννου τῆσδε γῆς πάλαι ποτέ;</TextUnit>
    <TextUnit id="990" loc="1044">μάλιστα: τούτου τἀνδρὸς οὗτος ἦν βοτήρ.</TextUnit>
    <TextUnit id="991" loc="1045">ἦ κἄστ' ἔτι ζῶν οὗτος, ὥστ' ἰδεῖν ἐμέ;</TextUnit>
    <TextUnit id="992" loc="1046">ὑμεῖς γ' ἄριστ' εἰδεῖτ' ἂν οὑπιχώριοι.</TextUnit>
    <TextUnit id="993" loc="1047">ἔστιν τις ὑμῶν τῶν παρεστώτων πέλας,</TextUnit>
    <TextUnit id="994" loc="1048">ὅστις κάτοιδε τὸν βοτῆρ' ὃν ἐννέπει,</TextUnit>
    <TextUnit id="995" loc="1049">εἴτ' οὖν ἐπ' ἀγρῶν εἴτε κἀνθάδ' εἰσιδών;</TextUnit>
    <TextUnit id="996" loc="1050">σημήναθ', ὡς ὁ καιρὸς ηὑρῆσθαι τάδε.</TextUnit>
    <TextUnit id="997" loc="1051">οἶμαι μὲν οὐδέν' ἄλλον ἢ τὸν ἐξ ἀγρῶν,</TextUnit>
    <TextUnit id="998" loc="1052">ὃν κἀμάτευες πρόσθεν εἰσιδεῖν: ἀτὰρ</TextUnit>
    <TextUnit id="999" loc="1053">ἥδ' ἂν τάδ' οὐχ ἥκιστ' ἂν ̓Ιοκάστη λέγοι.</TextUnit>
    <TextUnit id="1000" loc="1054">γύναι, νοεῖς ἐκεῖνον, ὅντιν' ἀρτίως</TextUnit>
    <TextUnit id="1001" loc="1055">μολεῖν ἐφιέμεσθα; τόνδ' οὗτος λέγει;</TextUnit>
    <TextUnit id="1002" loc="1056">τί δ' ὅντιν' εἶπε; μηδὲν ἐντραπῇς: τὰ δὲ</TextUnit>
    <TextUnit id="1003" loc="1057">ῥηθέντα βούλου μηδὲ μεμνῆσθαι μάτην.</TextUnit>
    <TextUnit id="1004" loc="1058">οὐκ ἂν γένοιτο τοῦθ' ὅπως ἐγὼ λαβὼν</TextUnit>
    <TextUnit id="1005" loc="1059">σημεῖα τοιαῦτ' οὐ φανῶ τοὐμὸν γένος.</TextUnit>
    <TextUnit id="1006" loc="1060">μὴ πρὸς θεῶν, εἴπερ τι τοῦ σαυτοῦ βίου</TextUnit>
    <TextUnit id="1007" loc="1061">κήδει, ματεύσῃς τοῦθ': ἅλις νοσοῦς' ἐγώ.</TextUnit>
    <TextUnit id="1008" loc="1062">θάρσει: σὺ μὲν γὰρ οὐδ' ἐὰν τρίτης ἐγὼ</TextUnit>
    <TextUnit id="1009" loc="1063">μητρὸς φανῶ τρίδουλος, ἐκφανεῖ κακή.</TextUnit>
    <TextUnit id="1010" loc="1064">ὅμως πιθοῦ μοι, λίσσομαι: μὴ δρᾶ τάδε.</TextUnit>
    <TextUnit id="1011" loc="1065">οὐκ ἂν πιθοίμην μὴ οὐ τάδ' ἐκμαθεῖν σαφῶς.</TextUnit>
    <TextUnit id="1012" loc="1066">καὶ μὴν φρονοῦσά γ' εὖ τὰ λῷστά σοι λέγω.</TextUnit>
    <TextUnit id="1013" loc="1067">τὰ λῷστα τοίνυν ταῦτά μ' ἀλγύνει πάλαι.</TextUnit>
    <TextUnit id="1014" loc="1068">ὦ δύσποτμ', εἴθε μήποτε γνοίης ὃς εἶ.</TextUnit>
    <TextUnit id="1015" loc="1069">ἄξει τις ἐλθὼν δεῦρο τὸν βοτῆρά μοι;</TextUnit>
    <TextUnit id="1016" loc="1070">ταύτην δ' ἐᾶτε πλουσίῳ χαίρειν γένει.</TextUnit>
    <TextUnit id="1017" loc="1071">ἰοὺ ἰού, δύστηνε: τοῦτο γάρ ς' ἔχω</TextUnit>
    <TextUnit id="1018" loc="1072">μόνον προσειπεῖν, ἄλλο δ' οὔποθ' ὕστερον.</TextUnit>
    <TextUnit id="1019" loc="1073">τί ποτε βέβηκεν, Οἰδίπους, ὑπ' ἀγρίας</TextUnit>
    <TextUnit id="1020" loc="1074">ᾄξασα λύπης ἡ γυνή; δέδοιχ' ὅπως</TextUnit>
    <TextUnit id="1021" loc="1075">μὴ 'κ τῆς σιωπῆς τῆσδ' ἀναρρήξει κακά.</TextUnit>
    <TextUnit id="1022" loc="1076">ὁποῖα χρῄζει ῥηγνύτω: τοὐμὸν δ' ἐγώ,</TextUnit>
    <TextUnit id="1023" loc="1077">κεἰ σμικρόν ἐστι, σπέρμ' ἰδεῖν βουλήσομαι.</TextUnit>
    <TextUnit id="1024" loc="1078">αὕτη δ' ἴσως, φρονεῖ γὰρ ὡς γυνὴ μέγα,</TextUnit>
    <TextUnit id="1025" loc="1079">τὴν δυσγένειαν τὴν ἐμὴν αἰσχύνεται.</TextUnit>
    <TextUnit id="1026" loc="1080">ἐγὼ δ' ἐμαυτὸν παῖδα τῆς Τύχης νέμων</TextUnit>
    <TextUnit id="1027" loc="1081">τῆς εὖ διδούσης οὐκ ἀτιμασθήσομαι.</TextUnit>
    <TextUnit id="1028" loc="1082">τῆς γὰρ πέφυκα μητρός: οἱ δὲ συγγενεῖς</TextUnit>
    <TextUnit id="1029" loc="1083">μῆνές με μικρὸν καὶ μέγαν διώρισαν.</TextUnit>
    <TextUnit id="1030" loc="1084">τοιόσδε δ' ἐκφὺς οὐκ ἂν ἐξέλθοιμ' ἔτι</TextUnit>
    <TextUnit id="1031" loc="1085">ποτ' ἄλλος, ὥστε μὴ 'κμαθεῖν τοὐμὸν γένος.</TextUnit>
    <TextUnit id="1032" loc="1086">εἴπερ ἐγὼ μάντις εἰμὶ καὶ κατὰ γνώμαν ἴδρις,</TextUnit>
    <TextUnit id="1033" loc="1087">οὐ τὸν ̓́Ολυμπον ἀπείρων, ὦ Κιθαιρών,</TextUnit>
    <TextUnit id="1034" loc="1090">οὐκ ἔσει τὰν αὔριον</TextUnit>
    <TextUnit id="1035" loc="1091">πανσέληνον, μὴ οὐ σέ γε καὶ πατριώταν Οἰδίπουν</TextUnit>
    <TextUnit id="1036" loc="1092">καὶ τροφὸν καὶ ματέρ' αὔξειν,</TextUnit>
    <TextUnit id="1037" loc="1095">καὶ χορεύεσθαι πρὸς ἡμῶν, ὡς ἐπὶ ἦρα φέροντα τοῖς ἐμοῖς τυράννοις.</TextUnit>
    <TextUnit id="1038" loc="1096">ἰήϊε Φοῖβε, σοὶ δὲ ταῦτ' ἀρέστ' εἴη.</TextUnit>
    <TextUnit id="1039" loc="1097">τίς σε, τέκνον, τίς ς' ἔτικτε τᾶν μακραιώνων ἄρα</TextUnit>
    <TextUnit id="1040" loc="1100">Πανὸς ὀρεσσιβάτα πατρὸς πελασθεῖς';</TextUnit>
    <TextUnit id="1041" loc="1101">ἢ σέ γ' εὐνάτειρά τις</TextUnit>
    <TextUnit id="1042" loc="1102">Λοξίου; τῷ γὰρ πλάκες ἀγρόνομοι πᾶσαι φίλαι:</TextUnit>
    <TextUnit id="1043" loc="1105">εἴθ' ὁ Κυλλάνας ἀνάσσων,</TextUnit>
    <TextUnit id="1044" loc="1106">εἴθ' ὁ Βακχεῖος θεὸς ναίων ἐπ' ἄκρων ὀρέων ς' εὕρημα δέξατ' ἔκ του</TextUnit>
    <TextUnit id="1045" loc="1107">Νυμφᾶν ̔Ελικωνίδων, αἷς πλεῖστα συμπαίζει.</TextUnit>
    <TextUnit id="1046" loc="1110">εἰ χρή τι κἀμὲ μὴ συναλλάξαντά πω,</TextUnit>
    <TextUnit id="1047" loc="1111">πρέσβεις, σταθμᾶσθαι, τὸν βοτῆρ' ὁρᾶν δοκῶ,</TextUnit>
    <TextUnit id="1048" loc="1112">ὅνπερ πάλαι ζητοῦμεν: ἔν τε γὰρ μακρῷ</TextUnit>
    <TextUnit id="1049" loc="1113">γήρᾳ ξυνᾴδει τῷδε τἀνδρὶ σύμμετρος,</TextUnit>
    <TextUnit id="1050" loc="1114">ἄλλως τε τοὺς ἄγοντας ὥσπερ οἰκέτας</TextUnit>
    <TextUnit id="1051" loc="1115">ἔγνωκ' ἐμαυτοῦ: τῇ δ' ἐπιστήμῃ σύ μου</TextUnit>
    <TextUnit id="1052" loc="1116">προύχοις τάχ' ἄν που, τὸν βοτῆρ' ἰδὼν πάρος.</TextUnit>
    <TextUnit id="1053" loc="1117">ἔγνωκα γάρ, σάφ' ἴσθι: Λαί̈ου γὰρ ἦν</TextUnit>
    <TextUnit id="1054" loc="1118">εἴπερ τις ἄλλος πιστὸς ὡς νομεὺς ἀνήρ.</TextUnit>
    <TextUnit id="1055" loc="1119">σὲ πρῶτ' ἐρωτῶ, τὸν Κορίνθιον ξένον, ἦ τόνδε φράζεις;   τοῦτον, ὅνπερ εἰσορᾷς.</TextUnit>
    <TextUnit id="1056" loc="1120">οὗτος σύ, πρέσβυ, δεῦρό μοι φώνει βλέπων</TextUnit>
    <TextUnit id="1057" loc="1121">ὅς' ἄν ς' ἐρωτῶ. Λαί̈ου ποτ' ἦσθα σύ;</TextUnit>
    <TextUnit id="1058" loc="1122">ἦ δοῦλος οὐκ ὠνητός, ἀλλ' οἴκοι τραφείς.</TextUnit>
    <TextUnit id="1059" loc="1123">ἔργον μεριμνῶν ποῖον ἢ βίον τινά;</TextUnit>
    <TextUnit id="1060" loc="1125">ποίμναις τὰ πλεῖστα τοῦ βίου συνειπόμην.</TextUnit>
    <TextUnit id="1061" loc="1126">χώροις μάλιστα πρὸς τίσι ξύναυλος ὤν;</TextUnit>
    <TextUnit id="1062" loc="1127">ἦν μὲν Κιθαιρών, ἦν δὲ πρόσχωρος τόπος.</TextUnit>
    <TextUnit id="1063" loc="1128">τὸν ἄνδρα τόνδ' οὖν οἶσθα τῇδέ που μαθών;</TextUnit>
    <TextUnit id="1064" loc="1129">τί χρῆμα δρῶντα; ποῖον ἄνδρα καὶ λέγεις;</TextUnit>
    <TextUnit id="1065" loc="1130">τόνδ' ὃς πάρεστιν: ἢ ξυναλλάξας τί πω;</TextUnit>
    <TextUnit id="1066" loc="1131">οὐχ ὥστε γ' εἰπεῖν ἐν τάχει μνήμης ἄπο.</TextUnit>
    <TextUnit id="1067" loc="1132">κοὐδέν γε θαῦμα, δέσποτ': ἀλλ' ἐγὼ σαφῶς</TextUnit>
    <TextUnit id="1068" loc="1133">ἀγνῶτ' ἀναμνήσω νιν. εὖ γὰρ οἶδ' ὅτι</TextUnit>
    <TextUnit id="1069" loc="1134">κάτοιδεν, ἦμος τῷ Κιθαιρῶνος τόπῳ,</TextUnit>
    <TextUnit id="1070" loc="1135">ὁ μὲν διπλοῖσι ποιμνίοις, ἐγὼ δ' ἑνί,</TextUnit>
    <TextUnit id="1071" loc="1136">ἐπλησίαζον τῷδε τἀνδρὶ τρεῖς ὅλους</TextUnit>
    <TextUnit id="1072" loc="1137">ἐξ ἦρος εἰς ἀρκτοῦρον ἑκμήνους χρόνους:</TextUnit>
    <TextUnit id="1073" loc="1138">χειμῶνα δ' ἤδη τἀμά τ' εἰς ἔπαυλ' ἐγὼ</TextUnit>
    <TextUnit id="1074" loc="1139">ἤλαυνον οὗτός τ' εἰς τὰ Λαί̈ου σταθμά.</TextUnit>
    <TextUnit id="1075" loc="1140">λέγω τι τούτων ἢ οὐ λέγω πεπραγμένον;</TextUnit>
    <TextUnit id="1076" loc="1141">λέγεις ἀληθῆ, καίπερ ἐκ μακροῦ χρόνου.</TextUnit>
    <TextUnit id="1077" loc="1142">φέρ' εἰπὲ νῦν, τότ' οἶσθα παῖδά μοί τινα</TextUnit>
    <TextUnit id="1078" loc="1143">δούς, ὡς ἐμαυτῷ θρέμμα θρεψαίμην ἐγώ;</TextUnit>
    <TextUnit id="1079" loc="1144">τί δ' ἔστι; πρὸς τί τοῦτο τοὔπος ἱστορεῖς;</TextUnit>
    <TextUnit id="1080" loc="1145">ὅδ' ἐστίν, ὦ τᾶν, κεῖνος ὃς τότ' ἦν νέος.</TextUnit>
    <TextUnit id="1081" loc="1146">οὐκ εἰς ὄλεθρον; οὐ σιωπήσας ἔσει;</TextUnit>
    <TextUnit id="1082" loc="1147">ἆ, μὴ κόλαζε, πρέσβυ, τόνδ', ἐπεὶ τὰ σὰ</TextUnit>
    <TextUnit id="1083" loc="1148">δεῖται κολαστοῦ μᾶλλον ἢ τὰ τοῦδ' ἔπη.</TextUnit>
    <TextUnit id="1084" loc="1149">τί δ', ὦ φέριστε δεσποτῶν, ἁμαρτάνω;</TextUnit>
    <TextUnit id="1085" loc="1150">οὐκ ἐννέπων τὸν παῖδ' ὃν οὗτος ἱστορεῖ.</TextUnit>
    <TextUnit id="1086" loc="1151">λέγει γὰρ εἰδὼς οὐδέν, ἀλλ' ἄλλως πονεῖ.</TextUnit>
    <TextUnit id="1087" loc="1152">σὺ πρὸς χάριν μὲν οὐκ ἐρεῖς, κλαίων δ' ἐρεῖς.</TextUnit>
    <TextUnit id="1088" loc="1153">μὴ δῆτα, πρὸς θεῶν, τὸν γέροντά μ' αἰκίσῃ.</TextUnit>
    <TextUnit id="1089" loc="1154">οὐχ ὡς τάχος τις τοῦδ' ἀποστρέψει χέρας;</TextUnit>
    <TextUnit id="1090" loc="1155">δύστηνος, ἀντὶ τοῦ; τί προσχρῄζων μαθεῖν;</TextUnit>
    <TextUnit id="1091" loc="1156">τὸν παῖδ' ἔδωκας τῷδ' ὃν οὗτος ἱστορεῖ;</TextUnit>
    <TextUnit id="1092" loc="1157">ἔδωκ': ὀλέσθαι δ' ὤφελον τῇδ' ἡμέρᾳ.</TextUnit>
    <TextUnit id="1093" loc="1158">ἀλλ' εἰς τόδ' ἥξεις μὴ λέγων γε τοὔνδικον.</TextUnit>
    <TextUnit id="1094" loc="1159">πολλῷ γε μᾶλλον, ἢν φράσω, διόλλυμαι.</TextUnit>
    <TextUnit id="1095" loc="1160">ἁνὴρ ὅδ', ὡς ἔοικεν, ἐς τριβὰς ἐλᾷ.</TextUnit>
    <TextUnit id="1096" loc="1161">οὐ δῆτ' ἔγωγ', ἀλλ' εἶπον, ὡς δοίην, πάλαι.</TextUnit>
    <TextUnit id="1097" loc="1162">πόθεν λαβών; οἰκεῖον ἢ 'ξ ἄλλου τινός;</TextUnit>
    <TextUnit id="1098" loc="1163">ἐμὸν μὲν οὐκ ἔγωγ', ἐδεξάμην δέ του.</TextUnit>
    <TextUnit id="1099" loc="1164">τίνος πολιτῶν τῶνδε κἀκ ποίας στέγης;</TextUnit>
    <TextUnit id="1100" loc="1165">μὴ πρὸς θεῶν, μή, δέσποθ', ἱστόρει πλέον.</TextUnit>
    <TextUnit id="1101" loc="1166">ὄλωλας, εἴ σε ταῦτ' ἐρήσομαι πάλιν.</TextUnit>
    <TextUnit id="1102" loc="1167">τῶν Λαί̈ου τοίνυν τις ἦν γεννημάτων.</TextUnit>
    <TextUnit id="1103" loc="1168">ἦ δοῦλος ἢ κείνου τις ἐγγενὴς γεγώς;</TextUnit>
    <TextUnit id="1104" loc="1169">οἴμοι, πρὸς αὐτῷ γ' εἰμὶ τῷ δεινῷ λέγειν.</TextUnit>
    <TextUnit id="1105" loc="1170">κἄγωγ' ἀκούειν: ἀλλ' ὅμως ἀκουστέον.</TextUnit>
    <TextUnit id="1106" loc="1171">κείνου γέ τοι δὴ παῖς ἐκλῄζεθ': ἡ δ' ἔσω</TextUnit>
    <TextUnit id="1107" loc="1172">κάλλιστ' ἂν εἴποι σὴ γυνὴ τάδ' ὡς ἔχει.   ἦ γὰρ δίδωσιν ἥδε σοι;   μάλιστ', ἄναξ.   ὡς πρὸς τί χρείας;   ὡς ἀναλώσαιμί νιν.   τεκοῦσα τλήμων;   θεσφάτων γ' ὄκνῳ κακῶν.   ποίων;   κτενεῖν νιν τοὺς τεκόντας ἦν λόγος.</TextUnit>
    <TextUnit id="1108" loc="1173">πῶς δῆτ' ἀφῆκας τῷ γέροντι τῷδε σύ;</TextUnit>
    <TextUnit id="1109" loc="1174">κατοικτίσας, ὦ δέσποθ', ὡς ἄλλην χθόνα</TextUnit>
    <TextUnit id="1110" loc="1175">δοκῶν ἀποίσειν, αὐτὸς ἔνθεν ἦν: ὁ δὲ</TextUnit>
    <TextUnit id="1111" loc="1180">κάκ' εἰς μέγιστ' ἔσωσεν. εἰ γὰρ οὗτος εἶ</TextUnit>
    <TextUnit id="1112" loc="1181">ὅν φησιν οὗτος, ἴσθι δύσποτμος γεγώς.</TextUnit>
    <TextUnit id="1113" loc="1182">ἰοὺ ἰού: τὰ πάντ' ἂν ἐξήκοι σαφῆ.</TextUnit>
    <TextUnit id="1114" loc="1183">ὦ φῶς, τελευταῖόν σε προσβλέψαιμι νῦν,</TextUnit>
    <TextUnit id="1115" loc="1184">ὅστις πέφασμαι φύς τ' ἀφ' ὧν οὐ χρῆν, ξὺν οἷς τ'</TextUnit>
    <TextUnit id="1116" loc="1185">οὐ χρῆν ὁμιλῶν, οὕς τέ μ' οὐκ ἔδει κτανών.</TextUnit>
    <TextUnit id="1117" loc="1186">ἰὼ γενεαὶ βροτῶν,</TextUnit>
    <TextUnit id="1118" loc="1187">ὡς ὑμᾶς ἴσα καὶ τὸ μηδὲν ζώσας ἐναριθμῶ.</TextUnit>
    <TextUnit id="1119" loc="1188">τίς γάρ, τίς ἀνὴρ πλέον</TextUnit>
    <TextUnit id="1120" loc="1190">τᾶς εὐδαιμονίας φέρει</TextUnit>
    <TextUnit id="1121" loc="1191">ἢ τοσοῦτον ὅσον δοκεῖν</TextUnit>
    <TextUnit id="1122" loc="1192">καὶ δόξαντ' ἀποκλῖναι;</TextUnit>
    <TextUnit id="1123" loc="1193">τὸν σόν τοι παράδειγμ' ἔχων,</TextUnit>
    <TextUnit id="1124" loc="1194">τὸν σὸν δαίμονα, τὸν σόν, ὦ τλᾶμον Οἰδιπόδα, βροτῶν</TextUnit>
    <TextUnit id="1125" loc="1195">οὐδὲν μακαρίζω:</TextUnit>
    <TextUnit id="1126" loc="1196">ὅστις καθ' ὑπερβολὰν</TextUnit>
    <TextUnit id="1127" loc="1197">τοξεύσας ἐκράτησε τοῦ πάντ' εὐδαίμονος ὄλβου,</TextUnit>
    <TextUnit id="1128" loc="1198">ὦ Ζεῦ, κατὰ μὲν φθίσας</TextUnit>
    <TextUnit id="1129" loc="1199">τὰν γαμψώνυχα παρθένον</TextUnit>
    <TextUnit id="1130" loc="1200">χρησμῳδόν, θανάτων δ' ἐμᾷ</TextUnit>
    <TextUnit id="1131" loc="1201">χώρᾳ πύργος ἀνέστα:</TextUnit>
    <TextUnit id="1132" loc="1201b">ἐξ οὗ καὶ βασιλεὺς καλεῖ</TextUnit>
    <TextUnit id="1133" loc="1202">ἐμὸς καὶ τὰ μέγιστ' ἐτιμάθης, ταῖς μεγάλαισιν ἐν</TextUnit>
    <TextUnit id="1134" loc="1203">Θήβαισιν ἀνάσσων.</TextUnit>
    <TextUnit id="1135" loc="1204">τανῦν δ' ἀκούειν τίς ἀθλιώτερος;</TextUnit>
    <TextUnit id="1136" loc="1205">τίς ἄταις ἀγρίαις, τίς ἐν πόνοις</TextUnit>
    <TextUnit id="1137" loc="1206">ξύνοικος ἀλλαγᾷ βίου;</TextUnit>
    <TextUnit id="1138" loc="1207">ἰὼ κλεινὸν Οἰδίπου κάρα,</TextUnit>
    <TextUnit id="1139" loc="1208">ἦ στέγας λιμὴν</TextUnit>
    <TextUnit id="1140" loc="1209">αὑτὸς ἤρκεσεν</TextUnit>
    <TextUnit id="1141" loc="1210">παιδὶ καὶ πατρὶ θαλαμηπόλῳ πεσεῖν;</TextUnit>
    <TextUnit id="1142" loc="1210">πῶς ποτε πῶς ποθ' αἱ πατρῷαί ς' ἄλοκες φέρειν, τάλας,</TextUnit>
    <TextUnit id="1143" loc="1211">σῖγ' ἐδυνάθησαν ἐς τοσόνδε;</TextUnit>
    <TextUnit id="1144" loc="1212">ἐφηῦρέ ς' ἄκονθ' ὁ πάνθ' ὁρῶν χρόνος,</TextUnit>
    <TextUnit id="1145" loc="1213">δικάζει τ' ἄγαμον γάμον πάλαι</TextUnit>
    <TextUnit id="1146" loc="1215">τεκνοῦντα καὶ τεκνούμενον.</TextUnit>
    <TextUnit id="1147" loc="1216">ἰώ, Λαί̈ειον ὦ τέκνον,</TextUnit>
    <TextUnit id="1148" loc="1217">εἴθε ς' εἴθε σε</TextUnit>
    <TextUnit id="1149" loc="1218">μήποτ' εἰδόμαν.</TextUnit>
    <TextUnit id="1150" loc="1219">δύρομαι γὰρ ὥσπερ ἰάλεμον χέων</TextUnit>
    <TextUnit id="1151" loc="1220">ἐκ στομάτων. τὸ δ' ὀρθὸν εἰπεῖν, ἀνέπνευσά τ' ἐκ</TextUnit>
    <TextUnit id="1152" loc="1220">σέθεν</TextUnit>
    <TextUnit id="1153" loc="1221">καὶ κατεκοίμασα τοὐμὸν ὄμμα.</TextUnit>
    <TextUnit id="1154" loc="1222">ὦ γῆς μέγιστα τῆσδ' ἀεὶ τιμώμενοι,</TextUnit>
    <TextUnit id="1155" loc="1223">οἷ', ἔργ' ἀκούσεσθ', οἷα δ' εἰσόψεσθ', ὅσον δ'</TextUnit>
    <TextUnit id="1156" loc="1225">ἀρεῖσθε πένθος, εἴπερ ἐγγενῶς ἔτι</TextUnit>
    <TextUnit id="1157" loc="1226">τῶν Λαβδακείων ἐντρέπεσθε δωμάτων.</TextUnit>
    <TextUnit id="1158" loc="1227">οἶμαι γὰρ οὔτ' ἂν ̓́Ιστρον οὔτε Φᾶσιν ἂν</TextUnit>
    <TextUnit id="1159" loc="1228">νίψαι καθαρμῷ τήνδε τὴν στέγην, ὅσα</TextUnit>
    <TextUnit id="1160" loc="1229">κεύθει, τὰ δ' αὐτίκ' εἰς τὸ φῶς φανεῖ κακὰ</TextUnit>
    <TextUnit id="1161" loc="1230">ἑκόντα κοὐκ ἄκοντα. τῶν δὲ πημονῶν</TextUnit>
    <TextUnit id="1162" loc="1231">μάλιστα λυποῦς' αἳ φανῶς' αὐθαίρετοι.</TextUnit>
    <TextUnit id="1163" loc="1232">λείπει μὲν οὐδ' ἃ πρόσθεν εἴδομεν τὸ μὴ οὐ</TextUnit>
    <TextUnit id="1164" loc="1233">βαρύστον' εἶναι: πρὸς δ' ἐκείνοισιν τί φῄς;</TextUnit>
    <TextUnit id="1165" loc="1234">ὁ μὲν τάχιστος τῶν λόγων εἰπεῖν τε καὶ</TextUnit>
    <TextUnit id="1166" loc="1235">μαθεῖν, τέθνηκε θεῖον ̓Ιοκάστης κάρα.</TextUnit>
    <TextUnit id="1167" loc="1236">ὦ δυστάλαινα, πρὸς τίνος ποτ' αἰτίας;</TextUnit>
    <TextUnit id="1168" loc="1237">αὐτὴ πρὸς αὑτῆς. τῶν δὲ πραχθέντων τὰ μὲν</TextUnit>
    <TextUnit id="1169" loc="1238">ἄλγιστ' ἄπεστιν: ἡ γὰρ ὄψις οὐ πάρα.</TextUnit>
    <TextUnit id="1170" loc="1239">ὅμως δ', ὅσον γε κἀν ἐμοὶ μνήμης ἔνι,</TextUnit>
    <TextUnit id="1171" loc="1240">πεύσει τὰ κείνης ἀθλίας παθήματα.</TextUnit>
    <TextUnit id="1172" loc="1241">ὅπως γὰρ ὀργῇ χρωμένη παρῆλθ' ἔσω</TextUnit>
    <TextUnit id="1173" loc="1242">θυρῶνος, ἵετ' εὐθὺ πρὸς τὰ νυμφικὰ</TextUnit>
    <TextUnit id="1174" loc="1243">λέχη, κόμην σπῶς' ἀμφιδεξίοις ἀκμαῖς.</TextUnit>
    <TextUnit id="1175" loc="1244">πύλας δ', ὅπως εἰσῆλθ', ἐπιρράξας' ἔσω</TextUnit>
    <TextUnit id="1176" loc="1245">καλεῖ τὸν ἤδη Λάϊον πάλαι νεκρόν,</TextUnit>
    <TextUnit id="1177" loc="1246">μνήμην παλαιῶν σπερμάτων ἔχους', ὑφ' ὧν</TextUnit>
    <TextUnit id="1178" loc="1247">θάνοι μὲν αὐτός, τὴν δὲ τίκτουσαν λίποι</TextUnit>
    <TextUnit id="1179" loc="1248">τοῖς οἷσιν αὐτοῦ δύστεκνον παιδουργίαν.</TextUnit>
    <TextUnit id="1180" loc="1249">γοᾶτο δ' εὐνάς, ἔνθα δύστηνος διπλοῦς</TextUnit>
    <TextUnit id="1181" loc="1250">ἐξ ἀνδρὸς ἄνδρα καὶ τέκν' ἐκ τέκνων τέκοι.</TextUnit>
    <TextUnit id="1182" loc="1251">χὤπως μὲν ἐκ τῶνδ' οὐκέτ' οἶδ' ἀπόλλυται:</TextUnit>
    <TextUnit id="1183" loc="1252">βοῶν γὰρ εἰσέπαισεν Οἰδίπους, ὑφ' οὗ</TextUnit>
    <TextUnit id="1184" loc="1253">οὐκ ἦν τὸ κείνης ἐκθεάσασθαι κακόν,</TextUnit>
    <TextUnit id="1185" loc="1254">ἀλλ' εἰς ἐκεῖνον περιπολοῦντ' ἐλεύσσομεν.</TextUnit>
    <TextUnit id="1186" loc="1255">φοιτᾷ γὰρ ἡμᾶς ἔγχος ἐξαιτῶν πορεῖν,</TextUnit>
    <TextUnit id="1187" loc="1256">γυναῖκά τ' οὐ γυναῖκα, μητρῴαν δ' ὅπου</TextUnit>
    <TextUnit id="1188" loc="1257">κίχοι διπλῆν ἄρουραν οὗ τε καὶ τέκνων.</TextUnit>
    <TextUnit id="1189" loc="1258">λυσσῶντι δ' αὐτῷ δαιμόνων δείκνυσί τις:</TextUnit>
    <TextUnit id="1190" loc="1259">οὐδεὶς γὰρ ἀνδρῶν, οἳ παρῆμεν ἐγγύθεν.</TextUnit>
    <TextUnit id="1191" loc="1260">δεινὸν δ' ἀύσας ὡς ὑφηγητοῦ τινος</TextUnit>
    <TextUnit id="1192" loc="1261">πύλαις διπλαῖς ἐνήλατ', ἐκ δὲ πυθμένων</TextUnit>
    <TextUnit id="1193" loc="1262">ἔκλινε κοῖλα κλῇθρα κἀμπίπτει στέγῃ.</TextUnit>
    <TextUnit id="1194" loc="1263">οὗ δὴ κρεμαστὴν τὴν γυναῖκ' ἐσείδομεν,</TextUnit>
    <TextUnit id="1195" loc="1264">πλεκταῖσιν αἰώραισιν ἐμπεπλεγμένην.</TextUnit>
    <TextUnit id="1196" loc="1265">ὁ δ' ὡς ὁρᾷ νιν, δεινὰ βρυχηθεὶς τάλας</TextUnit>
    <TextUnit id="1197" loc="1266">χαλᾷ κρεμαστὴν ἀρτάνην. ἐπεὶ δὲ γῇ</TextUnit>
    <TextUnit id="1198" loc="1267">ἔκειτο τλήμων, δεινὰ δ' ἦν τἀνθένδ' ὁρᾶν.</TextUnit>
    <TextUnit id="1199" loc="1268">ἀποσπάσας γὰρ εἱμάτων χρυσηλάτους</TextUnit>
    <TextUnit id="1200" loc="1269">περόνας ἀπ' αὐτῆς, αἷσιν ἐξεστέλλετο,</TextUnit>
    <TextUnit id="1201" loc="1270">ἄρας ἔπαισεν ἄρθρα τῶν αὑτοῦ κύκλων,</TextUnit>
    <TextUnit id="1202" loc="1271">αὐδῶν τοιαῦθ', ὁθούνεκ' οὐκ ὄψοιντό νιν</TextUnit>
    <TextUnit id="1203" loc="1272">οὔθ' οἷ' ἔπασχεν οὔθ' ὁποῖ' ἔδρα κακά,</TextUnit>
    <TextUnit id="1204" loc="1273">ἀλλ' ἐν σκότῳ τὸ λοιπὸν οὓς μὲν οὐκ ἔδει</TextUnit>
    <TextUnit id="1205" loc="1274">ὀψοίαθ', οὓς δ' ἔχρῃζεν οὐ γνωσοίατο.</TextUnit>
    <TextUnit id="1206" loc="1275">τοιαῦτ' ἐφυμνῶν πολλάκις τε κοὐχ ἅπαξ</TextUnit>
    <TextUnit id="1207" loc="1276">ἤρασς' ἐπαίρων βλέφαρα. φοίνιαι δ' ὁμοῦ</TextUnit>
    <TextUnit id="1208" loc="1277">γλῆναι γένει' ἔτελλον, οὐδ' ἀνίεσαν</TextUnit>
    <TextUnit id="1209" loc="1278">φόνου μυδώσας σταγόνας, ἀλλ' ὁμοῦ μέλας</TextUnit>
    <TextUnit id="1210" loc="1279">ὄμβρος χαλάζης αἱματοῦς ἐτέγγετο.</TextUnit>
    <TextUnit id="1211" loc="1280">τάδ' ἐκ δυοῖν ἔρρωγεν, οὐ μόνου κάτα,</TextUnit>
    <TextUnit id="1212" loc="1280">ἀλλ' ἀνδρὶ καὶ γυναικὶ συμμιγῆ κακά.</TextUnit>
    <TextUnit id="1213" loc="1281">ὁ πρὶν παλαιὸς δ' ὄλβος ἦν πάροιθε μὲν</TextUnit>
    <TextUnit id="1214" loc="1282">ὄλβος δικαίως: νῦν δὲ τῇδε θἠμέρᾳ</TextUnit>
    <TextUnit id="1215" loc="1283">στεναγμός, ἄτη, θάνατος, αἰσχύνη, κακῶν</TextUnit>
    <TextUnit id="1216" loc="1284">ὅς' ἐστὶ πάντων ὀνόματ', οὐδέν ἐστ' ἀπόν.</TextUnit>
    <TextUnit id="1217" loc="1285">νῦν δ' ἔσθ' ὁ τλήμων ἐν τίνι σχολῇ κακοῦ;</TextUnit>
    <TextUnit id="1218" loc="1286">βοᾷ διοίγειν κλῇθρα καὶ δηλοῦν τινα</TextUnit>
    <TextUnit id="1219" loc="1287">τοῖς πᾶσι Καδμείοισι τὸν πατροκτόνον,</TextUnit>
    <TextUnit id="1220" loc="1288">τὸν μητέρ'—αὐδῶν ἀνόσι' οὐδὲ ῥητά μοι,</TextUnit>
    <TextUnit id="1221" loc="1290">ὡς ἐκ χθονὸς ῥίψων ἑαυτὸν οὐδ' ἔτι</TextUnit>
    <TextUnit id="1222" loc="1291">μενῶν δόμοις ἀραῖος, ὡς ἠράσατο.</TextUnit>
    <TextUnit id="1223" loc="1292">ῥώμης γε μέντοι καὶ προηγητοῦ τινος</TextUnit>
    <TextUnit id="1224" loc="1293">δεῖται: τὸ γὰρ νόσημα μεῖζον ἢ φέρειν.</TextUnit>
    <TextUnit id="1225" loc="1294">δείξει δὲ καὶ σοί: κλῇθρα γὰρ πυλῶν τάδε</TextUnit>
    <TextUnit id="1226" loc="1295">διοίγεται: θέαμα δ' εἰσόψει τάχα</TextUnit>
    <TextUnit id="1227" loc="1296">τοιοῦτον οἷον καὶ στυγοῦντ' ἐποικτίσαι.</TextUnit>
    <TextUnit id="1228" loc="1297">ὦ δεινὸν ἰδεῖν πάθος ἀνθρώποις,</TextUnit>
    <TextUnit id="1229" loc="1298">ὦ δεινότατον πάντων ὅς' ἐγὼ</TextUnit>
    <TextUnit id="1230" loc="1299">προσέκυρς' ἤδη. τίς ς', ὦ τλῆμον,</TextUnit>
    <TextUnit id="1231" loc="1300">προσέβη μανία; τίς ὁ πηδήσας</TextUnit>
    <TextUnit id="1232" loc="1301">μείζονα δαίμων τῶν μακίστων</TextUnit>
    <TextUnit id="1233" loc="1302">πρὸς σῇ δυσδαίμονι μοίρᾳ;</TextUnit>
    <TextUnit id="1234" loc="1303">φεῦ φεῦ, δύσταν':</TextUnit>
    <TextUnit id="1235" loc="1304">ἀλλ' οὐδ' ἐσιδεῖν δύναμαί σε, θέλων</TextUnit>
    <TextUnit id="1236" loc="1305">πόλλ' ἀνερέσθαι, πολλὰ πυθέσθαι,</TextUnit>
    <TextUnit id="1237" loc="1305">πολλὰ δ' ἀθρῆσαι:</TextUnit>
    <TextUnit id="1238" loc="1306">τοίαν φρίκην παρέχεις μοι.</TextUnit>
    <TextUnit id="1239" loc="1307">αἰαῖ αἰαῖ, δύστανος ἐγώ,</TextUnit>
    <TextUnit id="1240" loc="1308">ποῖ γᾶς φέρομαι τλάμων; πᾷ μοι</TextUnit>
    <TextUnit id="1241" loc="1310">φθογγὰ διαπωτᾶται φοράδην;</TextUnit>
    <TextUnit id="1242" loc="1311">ἰὼ δαῖμον, ἵν' ἐξήλλου.</TextUnit>
    <TextUnit id="1243" loc="1312">ἐς δεινὸν οὐδ' ἀκουστὸν οὐδ' ἐπόψιμον.</TextUnit>
    <TextUnit id="1244" loc="1313">ἰὼ σκότου</TextUnit>
    <TextUnit id="1245" loc="1314">νέφος ἐμὸν ἀπότροπον, ἐπιπλόμενον ἄφατον,</TextUnit>
    <TextUnit id="1246" loc="1315">ἀδάματόν τε καὶ δυσούριστον ὄν.</TextUnit>
    <TextUnit id="1247" loc="1316">οἴμοι,</TextUnit>
    <TextUnit id="1248" loc="1317">οἴμοι μάλ' αὖθις: οἷον εἰσέδυ μ' ἅμα</TextUnit>
    <TextUnit id="1249" loc="1318">κέντρων τε τῶνδ' οἴστρημα καὶ μνήμη κακῶν.</TextUnit>
    <TextUnit id="1250" loc="1319">καὶ θαῦμά γ' οὐδὲν ἐν τοσοῖσδε πήμασιν</TextUnit>
    <TextUnit id="1251" loc="1320">διπλᾶ σε πενθεῖν καὶ διπλᾶ φορεῖν κακά.</TextUnit>
    <TextUnit id="1252" loc="1321">ἰὼ φίλος,</TextUnit>
    <TextUnit id="1253" loc="1322">σὺ μὲν ἐμὸς ἐπίπολος ἔτι μόνιμος: ἔτι γὰρ</TextUnit>
    <TextUnit id="1254" loc="1323">ὑπομένεις με τὸν τυφλὸν κηδεύων.</TextUnit>
    <TextUnit id="1255" loc="1324">φεῦ φεῦ.</TextUnit>
    <TextUnit id="1256" loc="1325">οὐ γάρ με λήθεις, ἀλλὰ γιγνώσκω σαφῶς,</TextUnit>
    <TextUnit id="1257" loc="1326">καίπερ σκοτεινός, τήν γε σὴν αὐδὴν ὅμως.</TextUnit>
    <TextUnit id="1258" loc="1327">ὦ δεινὰ δράσας, πῶς ἔτλης τοιαῦτα σὰς</TextUnit>
    <TextUnit id="1259" loc="1328">ὄψεις μαρᾶναι; τίς ς' ἐπῆρε δαιμόνων;</TextUnit>
    <TextUnit id="1260" loc="1329">̓Απόλλων τάδ' ἦν, ̓Απόλλων, φίλοι,</TextUnit>
    <TextUnit id="1261" loc="1330">ὁ κακὰ κακὰ τελῶν ἐμὰ τάδ' ἐμὰ πάθεα.</TextUnit>
    <TextUnit id="1262" loc="1331">ἔπαισε δ' αὐτόχειρ νιν οὔτις, ἀλλ' ἐγὼ τλάμων.</TextUnit>
    <TextUnit id="1263" loc="1332">τί γὰρ ἔδει μ' ὁρᾶν,</TextUnit>
    <TextUnit id="1264" loc="1335">ὅτῳ γ' ὁρῶντι μηδὲν ἦν ἰδεῖν γλυκύ;</TextUnit>
    <TextUnit id="1265" loc="1336">ἦν τᾷδ' ὅπωσπερ καὶ σύ φῄς.</TextUnit>
    <TextUnit id="1266" loc="1337">τί δῆτ' ἐμοὶ βλεπτὸν ἢ</TextUnit>
    <TextUnit id="1267" loc="1338">στερκτὸν ἢ προσήγορον</TextUnit>
    <TextUnit id="1268" loc="1339">ἔτ' ἔστ' ἀκούειν ἡδονᾷ φίλοι;</TextUnit>
    <TextUnit id="1269" loc="1340">ἀπάγετ' ἐκτόπιον ὅ τι τάχιστά με,</TextUnit>
    <TextUnit id="1270" loc="1341">ἀπάγετ', ὦ φίλοι, τὸν μέγ' ὀλέθριον</TextUnit>
    <TextUnit id="1271" loc="1342">τὸν καταρατότατον, ἔτι δὲ καὶ θεοῖς</TextUnit>
    <TextUnit id="1272" loc="1345">ἐχθρότατον βροτῶν.</TextUnit>
    <TextUnit id="1273" loc="1346">δείλαιε τοῦ νοῦ τῆς τε συμφορᾶς ἴσον,</TextUnit>
    <TextUnit id="1274" loc="1347">ὡς ς' ἠθέλησα μηδέ γ' ἂν γνῶναί ποτε.</TextUnit>
    <TextUnit id="1275" loc="1348">ὄλοιθ' ὅστις ἦν, ὃς ἀγρίας πέδας</TextUnit>
    <TextUnit id="1276" loc="1350">μονάδ' ἐπιποδίας ἔλυς' μ' ἀπό τε φόνου</TextUnit>
    <TextUnit id="1277" loc="1351">ἔρυτο κἀνέσωσεν, οὐδὲν εἰς χάριν πράσσων.</TextUnit>
    <TextUnit id="1278" loc="1352">τότε γὰρ ἂν θανὼν</TextUnit>
    <TextUnit id="1279" loc="1355">οὐκ ἦ φίλοισιν οὐδ' ἐμοὶ τοσόνδ' ἄχος.</TextUnit>
    <TextUnit id="1280" loc="1356">θέλοντι κἀμοὶ τοῦτ' ἂν ἦν.</TextUnit>
    <TextUnit id="1281" loc="1357">οὔκουν πατρός γ' ἂν φονεὺς</TextUnit>
    <TextUnit id="1282" loc="1358">ἦλθον οὐδὲ νυμφίος</TextUnit>
    <TextUnit id="1283" loc="1359">βροτοῖς ἐκλήθην ὧν ἔφυν ἄπο.</TextUnit>
    <TextUnit id="1284" loc="1360">νῦν δ' ἄθεος μέν εἰμ', ἀνοσίων δὲ παῖς,</TextUnit>
    <TextUnit id="1285" loc="1361">ὁμολεχὴς δ' ἀφ' ὧν αὐτὸς ἔφυν τάλας.</TextUnit>
    <TextUnit id="1286" loc="1365">εἰ δέ τι πρεσβύτερον ἔτι κακοῦ κακόν,</TextUnit>
    <TextUnit id="1287" loc="1366">τοῦτ' ἔλαχ' Οἰδίπους.</TextUnit>
    <TextUnit id="1288" loc="1367">οὐκ οἶδ' ὅπως σε φῶ βεβουλεῦσθαι καλῶς:</TextUnit>
    <TextUnit id="1289" loc="1368">κρείσσων γὰρ ἦσθα μηκέτ' ὢν ἢ ζῶν τυφλός.</TextUnit>
    <TextUnit id="1290" loc="1369">ὡς μὲν τάδ' οὐχ ὧδ' ἔστ' ἄριστ' εἰργασμένα,</TextUnit>
    <TextUnit id="1291" loc="1370">μή μ' ἐκδίδασκε, μηδὲ συμβούλευ' ἔτι.</TextUnit>
    <TextUnit id="1292" loc="1371">ἐγὼ γὰρ οὐκ οἶδ' ὄμμασιν ποίοις βλέπων</TextUnit>
    <TextUnit id="1293" loc="1372">πατέρα ποτ' ἂν προσεῖδον εἰς ̔́Αιδου μολὼν</TextUnit>
    <TextUnit id="1294" loc="1373">οὐδ' αὖ τάλαιναν μητέρ', οἷν ἐμοὶ δυοῖν</TextUnit>
    <TextUnit id="1295" loc="1374">ἔργ' ἐστὶ κρείσσον' ἀγχόνης εἰργασμένα.</TextUnit>
    <TextUnit id="1296" loc="1375">ἀλλ' ἡ τέκνων δῆτ' ὄψις ἦν ἐφίμερος,</TextUnit>
    <TextUnit id="1297" loc="1376">βλαστοῦς' ὅπως ἔβλαστε, προσλεύσσειν ἐμοί;</TextUnit>
    <TextUnit id="1298" loc="1377">οὐ δῆτα τοῖς γ' ἐμοῖσιν ὀφθαλμοῖς ποτε:</TextUnit>
    <TextUnit id="1299" loc="1378">οὐδ' ἄστυ γ' οὐδὲ πύργος οὐδὲ δαιμόνων</TextUnit>
    <TextUnit id="1300" loc="1379">ἀγάλμαθ' ἱερά, τῶν ὁ παντλήμων ἐγὼ</TextUnit>
    <TextUnit id="1301" loc="1380">κάλλιστ' ἀνὴρ εἷς ἔν γε ταῖς Θήβαις τραφεὶς</TextUnit>
    <TextUnit id="1302" loc="1381">ἀπεστέρης' ἐμαυτόν, αὐτὸς ἐννέπων</TextUnit>
    <TextUnit id="1303" loc="1382">ὠθεῖν ἅπαντας τὸν ἀσεβῆ, τὸν ἐκ θεῶν</TextUnit>
    <TextUnit id="1304" loc="1383">φανέντ' ἄναγνον καὶ γένους τοῦ Λαί̈ου.</TextUnit>
    <TextUnit id="1305" loc="1384">τοιάνδ' ἐγὼ κηλῖδα μηνύσας ἐμὴν</TextUnit>
    <TextUnit id="1306" loc="1385">ὀρθοῖς ἔμελλον ὄμμασιν τούτους ὁρᾶν;</TextUnit>
    <TextUnit id="1307" loc="1386">ἥκιστά γ': ἀλλ' εἰ τῆς ἀκουούσης ἔτ' ἦν</TextUnit>
    <TextUnit id="1308" loc="1387">πηγῆς δι' ὤτων φραγμός, οὐκ ἂν ἐσχόμην</TextUnit>
    <TextUnit id="1309" loc="1388">τὸ μὴ ἀποκλῇσαι τοὐμὸν ἄθλιον δέμας,</TextUnit>
    <TextUnit id="1310" loc="1389">ἵν' ἦ τυφλός τε καὶ κλύων μηδέν: τὸ γὰρ</TextUnit>
    <TextUnit id="1311" loc="1390">τὴν φροντίδ' ἔξω τῶν κακῶν οἰκεῖν γλυκύ.</TextUnit>
    <TextUnit id="1312" loc="1391">ἰὼ Κιθαιρών, τί μ' ἐδέχου; τί μ' οὐ λαβὼν</TextUnit>
    <TextUnit id="1313" loc="1392">ἔκτεινας εὐθύς, ὡς ἔδειξα μήποτε</TextUnit>
    <TextUnit id="1314" loc="1393">ἐμαυτὸν ἀνθρώποισιν ἔνθεν ἦ γεγώς;</TextUnit>
    <TextUnit id="1315" loc="1394">ὦ Πόλυβε καὶ Κόρινθε καὶ τὰ πάτρια</TextUnit>
    <TextUnit id="1316" loc="1395">λόγῳ παλαιὰ δώμαθ', οἷον ἆρά με</TextUnit>
    <TextUnit id="1317" loc="1396">κάλλος κακῶν ὕπουλον ἐξεθρέψατε:</TextUnit>
    <TextUnit id="1318" loc="1397">νῦν γὰρ κακός τ' ὢν κἀκ κακῶν εὑρίσκομαι.</TextUnit>
    <TextUnit id="1319" loc="1398">ὦ τρεῖς κέλευθοι καὶ κεκρυμμένη νάπη</TextUnit>
    <TextUnit id="1320" loc="1399">δρυμός τε καὶ στενωπὸς ἐν τριπλαῖς ὁδοῖς,</TextUnit>
    <TextUnit id="1321" loc="1400">αἳ τοὐμὸν αἷμα τῶν ἐμῶν χειρῶν ἄπο</TextUnit>
    <TextUnit id="1322" loc="1401">ἐπίετε πατρός, ἆρά μου μέμνησθ' ἔτι</TextUnit>
    <TextUnit id="1323" loc="1402">οἷ' ἔργα δράσας ὑμὶν εἶτα δεῦρ' ἰὼν</TextUnit>
    <TextUnit id="1324" loc="1403">ὁποῖ' ἔπρασσον αὖθις; ᾧ γάμοι γάμοι,</TextUnit>
    <TextUnit id="1325" loc="1404">ἐφύσαθ' ἡμᾶς, καὶ φυτεύσαντες πάλιν</TextUnit>
    <TextUnit id="1326" loc="1405">ἀνεῖτε ταὐτοῦ σπέρμα, κἀπεδείξατε</TextUnit>
    <TextUnit id="1327" loc="1406">πατέρας, ἀδελφούς, παῖδας, αἷμ' ἐμφύλιον,</TextUnit>
    <TextUnit id="1328" loc="1407">νύμφας, γυναῖκας μητέρας τε, χὠπόσα</TextUnit>
    <TextUnit id="1329" loc="1408">αἴσχιστ' ἐν ἀνθρώποισιν ἔργα γίγνεται.</TextUnit>
    <TextUnit id="1330" loc="1409">ἀλλ' οὐ γὰρ αὐδᾶν ἔσθ' ἃ μηδὲ δρᾶν καλόν,</TextUnit>
    <TextUnit id="1331" loc="1410">ὅπως τάχιστα πρὸς θεῶν ἔξω μέ που</TextUnit>
    <TextUnit id="1332" loc="1411">καλύψατ' ἢ φονεύσατ' ἢ θαλάσσιον</TextUnit>
    <TextUnit id="1333" loc="1412">ἐκρίψατ', ἔνθα μήποτ' εἰσόψεσθ' ἔτι.</TextUnit>
    <TextUnit id="1334" loc="1413">ἴτ', ἀξιώσατ' ἀνδρὸς ἀθλίου θιγεῖν.</TextUnit>
    <TextUnit id="1335" loc="1414">πίθεσθε, μὴ δείσητε: τἀμὰ γὰρ κακὰ</TextUnit>
    <TextUnit id="1336" loc="1415">οὐδεὶς οἷός τε πλὴν ἐμοῦ φέρειν βροτῶν.</TextUnit>
    <TextUnit id="1337" loc="1416">ἀλλ' ὧν ἐπαιτεῖς εἰς δέον πάρεσθ' ὅδε</TextUnit>
    <TextUnit id="1338" loc="1417">Κρέων τὸ πράσσειν καὶ τὸ βουλεύειν, ἐπεὶ</TextUnit>
    <TextUnit id="1339" loc="1418">χώρας λέλειπται μοῦνος ἀντὶ σοῦ φύλαξ.</TextUnit>
    <TextUnit id="1340" loc="1419">οἴμοι, τί δῆτα λέξομεν πρὸς τόνδ' ἔπος;</TextUnit>
    <TextUnit id="1341" loc="1420">τίς μοι φανεῖται πίστις ἔνδικος; τὰ γὰρ</TextUnit>
    <TextUnit id="1342" loc="1421">πάρος πρὸς αὐτὸν πάντ' ἐφεύρημαι κακός.</TextUnit>
    <TextUnit id="1343" loc="1422">οὐχ ὡς γελαστής, Οἰδίπους, ἐλήλυθα,</TextUnit>
    <TextUnit id="1344" loc="1423">οὐδ' ὡς ὀνειδιῶν τι τῶν πάρος κακῶν.</TextUnit>
    <TextUnit id="1345" loc="1424">ἀλλ' εἰ τὰ θνητῶν μὴ καταισχύνεσθ' ἔτι</TextUnit>
    <TextUnit id="1346" loc="1425">γένεθλα, τὴν γοῦν πάντα βόσκουσαν φλόγα</TextUnit>
    <TextUnit id="1347" loc="1426">αἰδεῖσθ' ἄνακτος ̔Ηλίου, τοιόνδ' ἄγος</TextUnit>
    <TextUnit id="1348" loc="1427">ἀκάλυπτον οὕτω δεικνύναι, τὸ μήτε γῆ</TextUnit>
    <TextUnit id="1349" loc="1428">μήτ' ὄμβρος ἱερὸς μήτε φῶς προσδέξεται.</TextUnit>
    <TextUnit id="1350" loc="1429">ἀλλ' ὡς τάχιστ' ἐς οἶκον ἐσκομίζετε:</TextUnit>
    <TextUnit id="1351" loc="1430">τοῖς ἐν γένει γὰρ τἀγγενῆ μάλισθ' ὁρᾶν</TextUnit>
    <TextUnit id="1352" loc="1431">μόνοις τ' ἀκούειν εὐσεβῶς ἔχει κακά.</TextUnit>
    <TextUnit id="1353" loc="1432">πρὸς θεῶν, ἐπείπερ ἐλπίδος μ' ἀπέσπασας,</TextUnit>
    <TextUnit id="1354" loc="1433">ἄριστος ἐλθὼν πρὸς κάκιστον ἄνδρ' ἐμέ,</TextUnit>
    <TextUnit id="1355" loc="1434">πιθοῦ τί μοι: πρὸς σοῦ γὰρ οὐδ' ἐμοῦ φράσω.</TextUnit>
    <TextUnit id="1356" loc="1435">καὶ τοῦ με χρείας ὧδε λιπαρεῖς τυχεῖν;</TextUnit>
    <TextUnit id="1357" loc="1436">ῥῖψόν με γῆς ἐκ τῆσδ' ὅσον τάχισθ', ὅπου</TextUnit>
    <TextUnit id="1358" loc="1437">θνητῶν φανοῦμαι μηδενὸς προσήγορος.</TextUnit>
    <TextUnit id="1359" loc="1438">ἔδρας' ἂν εὖ τοῦτ' ἴσθ' ἄν, εἰ μὴ τοῦ θεοῦ</TextUnit>
    <TextUnit id="1360" loc="1439">πρώτιστ' ἔχρῃζον ἐκμαθεῖν τί πρακτέαν.</TextUnit>
    <TextUnit id="1361" loc="1440">ἀλλ' ἥ γ' ἐκείνου πᾶς' ἐδηλώθη φάτις,</TextUnit>
    <TextUnit id="1362" loc="1441">τὸν πατροφόντην, τὸν ἀσεβῆ μ' ἀπολλύναι.</TextUnit>
    <TextUnit id="1363" loc="1442">οὕτως ἐλέχθη ταῦθ': ὅμως δ' ἵν' ἕσταμεν</TextUnit>
    <TextUnit id="1364" loc="1443">χρείας, ἄμεινον ἐκμαθεῖν τι δραστέον.</TextUnit>
    <TextUnit id="1365" loc="1444">οὕτως ἄρ' ἀνδρὸς ἀθλίου πεύσεσθ' ὕπερ;</TextUnit>
    <TextUnit id="1366" loc="1445">καὶ γὰρ σὺ νῦν τἂν τῷ θεῷ πίστιν φέροις.</TextUnit>
    <TextUnit id="1367" loc="1446">καὶ σοί γ' ἐπισκήπτω τε καὶ προστέψομαι,</TextUnit>
    <TextUnit id="1368" loc="1447">τῆς μὲν κατ' οἴκους αὐτὸς ὃν θέλεις τάφον</TextUnit>
    <TextUnit id="1369" loc="1448">θοῦ: καὶ γὰρ ὀρθῶς τῶν γε σῶν τελεῖς ὕπερ:</TextUnit>
    <TextUnit id="1370" loc="1449">ἐμοῦ δὲ μήποτ' ἀξιωθήτω τόδε</TextUnit>
    <TextUnit id="1371" loc="1450">πατρῷον ἄστυ ζῶντος οἰκητοῦ τυχεῖν,</TextUnit>
    <TextUnit id="1372" loc="1451">ἀλλ' ἔα με ναίειν ὄρεσιν, ἔνθα κλῄζεται</TextUnit>
    <TextUnit id="1373" loc="1452">οὑμὸς Κιθαιρὼν οὗτος, ὃν μήτηρ τέ μοι</TextUnit>
    <TextUnit id="1374" loc="1453">πατήρ τ' ἐθέσθην ζῶντε κύριον τάφον,</TextUnit>
    <TextUnit id="1375" loc="1454">ἵν' ἐξ ἐκείνων, οἵ μ' ἀπωλλύτην, θάνω.</TextUnit>
    <TextUnit id="1376" loc="1455">καίτοι τοσοῦτόν γ' οἶδα, μήτε μ' ἂν νόσον</TextUnit>
    <TextUnit id="1377" loc="1456">μήτ' ἄλλο πέρσαι μηδέν: οὐ γὰρ ἄν ποτε</TextUnit>
    <TextUnit id="1378" loc="1457">θνῄσκων ἐσώθην, μὴ 'πί τῳ δεινῷ κακῷ.</TextUnit>
    <TextUnit id="1379" loc="1458">ἀλλ' ἡ μὲν ἡμῶν μοῖρ', ὅποιπερ εἶς', ἴτω:</TextUnit>
    <TextUnit id="1380" loc="1459">παίδων δὲ τῶν μὲν ἀρσένων μή μοι, Κρέων,</TextUnit>
    <TextUnit id="1381" loc="1460">προσθῇ μέριμναν: ἄνδρες εἰσίν, ὥστε μὴ</TextUnit>
    <TextUnit id="1382" loc="1461">σπάνιν ποτὲ σχεῖν, ἔνθ' ἂν ὦσι, τοῦ βίου:</TextUnit>
    <TextUnit id="1383" loc="1462">ταῖν δ' ἀθλίαιν οἰκτραῖν τε παρθένοιν ἐμαῖν,</TextUnit>
    <TextUnit id="1384" loc="1463">αἷν οὔποθ' ἡμὴ χωρὶς ἐστάθη βορᾶς</TextUnit>
    <TextUnit id="1385" loc="1464">τράπεζ' ἄνευ τοῦδ' ἀνδρός, ἀλλ' ὅσων ἐγὼ</TextUnit>
    <TextUnit id="1386" loc="1465">ψαύοιμι, πάντων τῶνδ' ἀεὶ μετειχέτην:</TextUnit>
    <TextUnit id="1387" loc="1466">αἷν μοι μέλεσθαι: καὶ μάλιστα μὲν χεροῖν</TextUnit>
    <TextUnit id="1388" loc="1467">ψαῦσαί μ' ἔασον κἀποκλαύσασθαι κακά.</TextUnit>
    <TextUnit id="1389" loc="1468">ἴθ' ὦναξ,</TextUnit>
    <TextUnit id="1390" loc="1469">ἴθ' ὦ γονῇ γενναῖε: χερσί τἂν θιγὼν</TextUnit>
    <TextUnit id="1391" loc="1470">δοκοῖμ' ἔχειν σφᾶς, ὥσπερ ἡνίκ' ἔβλεπον.</TextUnit>
    <TextUnit id="1392" loc="1471">τί φημί;</TextUnit>
    <TextUnit id="1393" loc="1472">οὐ δὴ κλύω που πρὸς θεῶν τοῖν μοι φίλοιν</TextUnit>
    <TextUnit id="1394" loc="1473">δακρυρροούντοιν, καί μ' ἐποικτίρας Κρέων</TextUnit>
    <TextUnit id="1395" loc="1474">ἔπεμψέ μοι τὰ φίλτατ' ἐκγόνοιν ἐμοῖν;</TextUnit>
    <TextUnit id="1396" loc="1475">λέγω τι;</TextUnit>
    <TextUnit id="1397" loc="1476">λέγεις: ἐγὼ γὰρ εἰμ' ὁ πορσύνας τάδε,</TextUnit>
    <TextUnit id="1398" loc="1477">γνοὺς τὴν παροῦσαν τέρψιν, ἥ ς' εἶχεν πάλαι.</TextUnit>
    <TextUnit id="1399" loc="1478">ἀλλ' εὐτυχοίης, καί σε τῆσδε τῆς ὁδοῦ</TextUnit>
    <TextUnit id="1400" loc="1479">δαίμων ἄμεινον ἢ 'μὲ φρουρήσας τύχοι.</TextUnit>
    <TextUnit id="1401" loc="1480">ὦ τέκνα, ποῦ ποτ' ἐστέ; δεῦρ' ἴτ', ἔλθετε</TextUnit>
    <TextUnit id="1402" loc="1481">ὡς τὰς ἀδελφὰς τάσδε τὰς ἐμὰς χέρας,</TextUnit>
    <TextUnit id="1403" loc="1482">αἳ τοῦ φυτουργοῦ πατρὸς ὑμὶν ὧδ' ὁρᾶν</TextUnit>
    <TextUnit id="1404" loc="1483">τὰ πρόσθε λαμπρὰ προυξένησαν ὄμματα:</TextUnit>
    <TextUnit id="1405" loc="1484">ὃς ὑμίν, ὦ τέκν', οὔθ' ὁρῶν οὔθ' ἱστορῶν</TextUnit>
    <TextUnit id="1406" loc="1485">πατὴρ ἐφάνθην ἔνθεν αὐτὸς ἠρόθην.</TextUnit>
    <TextUnit id="1407" loc="1486">καὶ σφὼ δακρύω: προσβλέπειν γὰρ οὐ σθένω:</TextUnit>
    <TextUnit id="1408" loc="1487">νοούμενος τὰ λοιπὰ τοῦ πικροῦ βίου,</TextUnit>
    <TextUnit id="1409" loc="1488">οἷον βιῶναι σφὼ πρὸς ἀνθρώπων χρεών.</TextUnit>
    <TextUnit id="1410" loc="1489">ποίας γὰρ ἀστῶν ἥξετ' εἰς ὁμιλίας,</TextUnit>
    <TextUnit id="1411" loc="1490">ποίας δ' ἑορτάς, ἔνθεν οὐ κεκλαυμέναι</TextUnit>
    <TextUnit id="1412" loc="1491">πρὸς οἶκον ἵξεσθ' ἀντὶ τῆς θεωρίας;</TextUnit>
    <TextUnit id="1413" loc="1492">ἀλλ' ἡνίκ' ἂν δὴ πρὸς γάμων ἥκητ' ἀκμάς,</TextUnit>
    <TextUnit id="1414" loc="1493">τίς οὗτος ἔσται, τίς παραρρίψει, τέκνα,</TextUnit>
    <TextUnit id="1415" loc="1494">τοιαῦτ' ὀνείδη λαμβάνων, ἃ ταῖς ἐμαῖς</TextUnit>
    <TextUnit id="1416" loc="1495">γοναῖσιν ἔσται σφῷν θ' ὁμοῦ δηλήματα;</TextUnit>
    <TextUnit id="1417" loc="1496">τί γὰρ κακῶν ἄπεστι; τὸν πατέρα πατὴρ</TextUnit>
    <TextUnit id="1418" loc="1497">ὑμῶν ἔπεφνε: τὴν τεκοῦσαν ἤροσεν,</TextUnit>
    <TextUnit id="1419" loc="1498">ὅθεν περ αὐτὸς ἐσπάρη, κἀκ τῶν ἴσων</TextUnit>
    <TextUnit id="1420" loc="1499">ἐκτήσαθ' ὑμᾶς, ὧνπερ αὐτὸς ἐξέφυ.</TextUnit>
    <TextUnit id="1421" loc="1500">τοιαῦτ' ὀνειδιεῖσθε: κᾆτα τίς γαμεῖ;</TextUnit>
    <TextUnit id="1422" loc="1501">οὐκ ἔστιν οὐδείς, ὦ τέκν', ἀλλὰ δηλαδὴ</TextUnit>
    <TextUnit id="1423" loc="1502">χέρσους φθαρῆναι κἀγάμους ὑμᾶς χρεών.</TextUnit>
    <TextUnit id="1424" loc="1503">ὦ παῖ Μενοικέως, ἀλλ' ἐπεὶ μόνος πατὴρ</TextUnit>
    <TextUnit id="1425" loc="1504">ταύταιν λέλειψαι, νὼ γάρ, ὣ 'φυτεύσαμεν,</TextUnit>
    <TextUnit id="1426" loc="1505">ὀλώλαμεν δύ' ὄντε, μή σφε περιίδῃς</TextUnit>
    <TextUnit id="1427" loc="1506">πτωχὰς ἀνάνδρους ἐκγενεῖς ἀλωμένας,</TextUnit>
    <TextUnit id="1428" loc="1507">μηδ' ἐξισώσῃς τάσδε τοῖς ἐμοῖς κακοῖς.</TextUnit>
    <TextUnit id="1429" loc="1508">ἀλλ' οἴκτισόν σφας, ὧδε τηλικάσδ' ὁρῶν</TextUnit>
    <TextUnit id="1430" loc="1509">πάντων ἐρήμους, πλὴν ὅσον τὸ σὸν μέρος.</TextUnit>
    <TextUnit id="1431" loc="1510">ξύννευσον, ὦ γενναῖε, σῇ ψαύσας χερί.</TextUnit>
    <TextUnit id="1432" loc="1511">πόλλ' ἂν παρῄνουν: νῦν δὲ τοῦτ' εὔχεσθέ μοι,</TextUnit>
    <TextUnit id="1433" loc="1512">οὗ καιρὸς ἐᾷ ζῆν, τοῦ βίου δὲ λῴονος</TextUnit>
    <TextUnit id="1434" loc="1513">ὑμᾶς κυρῆσαι τοῦ φυτεύσαντος πατρός.</TextUnit>
    <TextUnit id="1435" loc="1515">ἅλις ἵν' ἐξήκεις δακρύων: ἀλλ' ἴθι στέγης ἔσω.     πειστέον, κεἰ μηδὲν ἡδύ.   πάντα γὰρ καιρῷ καλά.   οἶσθ' ἐφ' οἷς οὖν εἶμι;   λέξεις, καὶ τότ' εἴσομαι κλύων.   γῆς μ' ὅπως πέμψεις ἄποικον.   τοῦ θεοῦ μ' αἰτεῖς δόσιν.   ἀλλὰ θεοῖς γ' ἔχθιστος ἥκω.   τοιγαροῦν τεύξει τάχα.   φῂς τάδ' οὖν;   ἃ μὴ φρονῶ γὰρ οὐ φιλῶ λέγειν μάτην.   ἄπαγέ νύν μ' ἐντεῦθεν ἤδη.   στεῖχέ νυν, τέκνων δ' ἀφοῦ.   μηδαμῶς ταύτας γ' ἕλῃ μου.   πάντα μὴ βούλου κρατεῖν:</TextUnit>
    <TextUnit id="1436" loc="1516">καὶ γὰρ ἁκράτησας οὔ σοι τῷ βίῳ ξυνέσπετο.</TextUnit>
    <TextUnit id="1437" loc="1517">ὦ πάτρας Θήβης ἔνοικοι, λεύσσετ', Οἰδίπους ὅδε,</TextUnit>
    <TextUnit id="1438" loc="1525">ὃς τὰ κλείν' αἰνίγματ' ᾔδει καὶ κράτιστος ἦν ἀνήρ,</TextUnit>
    <TextUnit id="1439" loc="1526">οὗ τίς οὐ ζήλῳ πολιτῶν ἦν τύχαις ἐπιβλέπων,</TextUnit>
    <TextUnit id="1440" loc="1527">εἰς ὅσον κλύδωνα δεινῆς συμφορᾶς ἐλήλυθεν.</TextUnit>
    <TextUnit id="1441" loc="1528">ὥστε θνητὸν ὄντα κείνην τὴν τελευταίαν ἰδεῖν</TextUnit>
    <TextUnit id="1442" loc="1529">ἡμέραν ἐπισκοποῦντα μηδέν' ὀλβίζειν, πρὶν ἂν</TextUnit>
    <TextUnit id="1443" loc="1530">τέρμα τοῦ βίου περάσῃ μηδὲν ἀλγεινὸν παθών.</TextUnit>
  </Text>
</TessDocument>
