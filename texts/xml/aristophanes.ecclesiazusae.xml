<?xml version="1.0" encoding="UTF-8"?>
<TessDocument id="aristophanes.ecclesiazusae">
  <Metadata>
    <Author>aristophanes</Author>
    <Display>Ecclesiazusae</Display>
    <Abbr>aristoph. eccl.</Abbr>
    <Lang>grc</Lang>
    <Prose>0</Prose>
    <PrintSource>F.W. Hall and W.M. Geldart, Aristophanes Comoediae, ed. F.W. Hall and W.M. Geldart, vol. 2. Oxford: Clarendon Press, Oxford, 1907.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.01.0029</DigitalSourceURL>
    <AddedBy>Anna Glenn</AddedBy>
    <URI>urn:cts:greekLit:tlg0019.tlg010.perseus-grc1</URI>
  </Metadata>
  <Text>
    <TextUnit id="0" loc="1">̓͂Ω λαμπρὸν ὄμμα τοῦ τροχηλάτου λύχνου</TextUnit>
    <TextUnit id="1" loc="2">κάλλιστ' ἐν εὐστόχοισιν ἐζητημένον:</TextUnit>
    <TextUnit id="2" loc="3">γονάς τε γὰρ σὰς καὶ τύχας δηλώσομεν:</TextUnit>
    <TextUnit id="3" loc="4">τροχῷ γὰρ ἐλαθεὶς κεραμικῆς ῥύμης ὕπο</TextUnit>
    <TextUnit id="4" loc="5">μυκτῆρσι λαμπρὰς ἡλίου τιμὰς ἔχεις:</TextUnit>
    <TextUnit id="5" loc="6">ὅρμα φλογὸς σημεῖα τὰ ξυγκείμενα.</TextUnit>
    <TextUnit id="6" loc="7">σοὶ γὰρ μόνῳ δηλοῦμεν εἰκότως, ἐπεὶ</TextUnit>
    <TextUnit id="7" loc="8">κἀν τοῖσι δωματίοισιν ̓Αφροδίτης τρόπων</TextUnit>
    <TextUnit id="8" loc="9">πειρωμέναισι πλησίον παραστατεῖς,</TextUnit>
    <TextUnit id="9" loc="10">λορδουμένων τε σωμάτων ἐπιστάτην</TextUnit>
    <TextUnit id="10" loc="11">ὀφθαλμὸν οὐδεὶς τὸν σὸν ἐξείργει δόμων.</TextUnit>
    <TextUnit id="11" loc="12">μόνος δὲ μηρῶν εἰς ἀπορρήτους μυχοὺς</TextUnit>
    <TextUnit id="12" loc="13">λάμπεις ἀφεύων τὴν ἐπανθοῦσαν τρίχα:</TextUnit>
    <TextUnit id="13" loc="14">στοάς τε καρποῦ Βακχίου τε νάματος</TextUnit>
    <TextUnit id="14" loc="15">πλήρεις ὑποιγνύσαισι συμπαραστατεῖς:</TextUnit>
    <TextUnit id="15" loc="16">καὶ ταῦτα συνδρῶν οὐ λαλεῖς τοῖς πλησίον.</TextUnit>
    <TextUnit id="16" loc="17">ἀνθ' ὧν συνείσει καὶ τὰ νῦν βουλεύματα</TextUnit>
    <TextUnit id="17" loc="18">ὅσα Σκίροις ἔδοξε ταῖς ἐμαῖς φίλαις.</TextUnit>
    <TextUnit id="18" loc="19">ἀλλ' οὐδεμία πάρεστιν ἃς ἥκειν ἐχρῆν.</TextUnit>
    <TextUnit id="19" loc="20">καίτοι πρὸς ὄρθρον γ' ἐστίν: ἡ δ' ἐκκλησία</TextUnit>
    <TextUnit id="20" loc="21">αὐτίκα μάλ' ἔσται: καταλαβεῖν δ' ἡμᾶς ἕδρας,</TextUnit>
    <TextUnit id="21" loc="22">ἃς Φυρόμαχός ποτ' εἶπεν, εἰ μέμνησθ' ἔτι,</TextUnit>
    <TextUnit id="22" loc="23">δεῖ τὰς ἑτέρας πως κἀγκαθεζομένας λαθεῖν.</TextUnit>
    <TextUnit id="23" loc="24">τί δῆτ' ἂν εἴη; πότερον οὐκ ἐρραμμένους</TextUnit>
    <TextUnit id="24" loc="25">ἔχουσι τοὺς πώγωνας, οὓς εἴρητ' ἔχειν;</TextUnit>
    <TextUnit id="25" loc="26">ἢ θαἰμάτια τἀνδρεῖα κλεψάσαις λαθεῖν</TextUnit>
    <TextUnit id="26" loc="27">ἦν χαλεπὸν αὐταῖς; ἀλλ' ὁρῶ τονδὶ λύχνον</TextUnit>
    <TextUnit id="27" loc="28">προσιόντα. φέρε νυν ἐπαναχωρήσω πάλιν,</TextUnit>
    <TextUnit id="28" loc="29">μὴ καί τις ὢν ἀνὴρ ὁ προσιὼν τυγχάνῃ.</TextUnit>
    <TextUnit id="29" loc="30">ὥρα βαδίζειν, ὡς ὁ κῆρυξ ἀρτίως</TextUnit>
    <TextUnit id="30" loc="31">ἡμῶν προσιουσῶν δεύτερον κεκόκκυκεν.</TextUnit>
    <TextUnit id="31" loc="32">ἐγὼ δέ γ' ὑμᾶς προσδοκῶς' ἠγρηγόρη</TextUnit>
    <TextUnit id="32" loc="33">τὴν νύκτα πᾶσαν. ἀλλὰ φέρε τὴν γείτονα</TextUnit>
    <TextUnit id="33" loc="34">τήνδ' ἐκκαλέσωμαι θρυγονῶσα τὴν θύραν.</TextUnit>
    <TextUnit id="34" loc="35">δεῖ γὰρ τὸν ἄνδρ' αὐτῆς λαθεῖν.   ἤκουσά τοι</TextUnit>
    <TextUnit id="35" loc="36">ὑποδουμένη τὸ κνῦμά σου τῶν δακτύλων,</TextUnit>
    <TextUnit id="36" loc="37">ἅτ' οὐ καταδαρθοῦς'. ὁ γὰρ ἀνὴρ ὦ φιλτάτη,</TextUnit>
    <TextUnit id="37" loc="38">Σαλαμίνιος γάρ ἐστιν ᾧ ξύνειμ' ἐγώ,</TextUnit>
    <TextUnit id="38" loc="39">τὴν νύχθ' ὅλην ἤλαυνέ μ' ἐν τοῖς στρώμασιν,</TextUnit>
    <TextUnit id="39" loc="40">ὥστ' ἄρτι τουτὶ θοἰμάτιον αὐτοῦ 'λαβον.</TextUnit>
    <TextUnit id="40" loc="41">καὶ μὴν ὁρῶ καὶ Κλειναρέτην καὶ Σωστράτην</TextUnit>
    <TextUnit id="41" loc="42">προσιοῦσαν ἤδη τήνδε καὶ Φιλαινέτην.</TextUnit>
    <TextUnit id="42" loc="43">οὔκουν ἐπείξεσθ'; ὡς Γλύκη κατώμοσεν</TextUnit>
    <TextUnit id="43" loc="44">τὴν ὑστάτην ἥκουσαν οἴνου τρεῖς χοᾶς</TextUnit>
    <TextUnit id="44" loc="45">ἡμῶν ἀποτείσειν κἀρεβίνθων χοίνικα.</TextUnit>
    <TextUnit id="45" loc="46">τὴν Σμικυθίωνος δ' οὐχ ὁρᾷς Μελιστίχην</TextUnit>
    <TextUnit id="46" loc="47">σπεύδουσαν ἐν ταῖς ἐμβάσιν;   καίτοι δοκεῖ</TextUnit>
    <TextUnit id="47" loc="48">κατὰ σχολὴν παρὰ τἀνδρὸς ἐξελθεῖν μόνη.</TextUnit>
    <TextUnit id="48" loc="49">τὴν τοῦ καπήλου δ' οὐχ ὁρᾷς Γευσιστράτην</TextUnit>
    <TextUnit id="49" loc="50">ἔχουσαν ἐν τῇ δεξιᾷ τὴν λαμπάδα;</TextUnit>
    <TextUnit id="50" loc="51">καὶ τὴν Φιλοδωρήτου τε καὶ Χαιρητάδου</TextUnit>
    <TextUnit id="51" loc="52">ὁρῶ προσιούσας χἀτέρας πολλὰς πάνυ</TextUnit>
    <TextUnit id="52" loc="53">γυναῖκας, ὅ τι πέρ ἐστ' ὄφελος ἐν τῇ πόλει.</TextUnit>
    <TextUnit id="53" loc="54">καὶ πάνυ ταλαιπώρως ἔγωγ' ὦ φιλτάτη</TextUnit>
    <TextUnit id="54" loc="55">ἐκδρᾶσα παρέδυν. ὁ γὰρ ἀνὴρ τὴν νύχθ' ὅλην</TextUnit>
    <TextUnit id="55" loc="56">ἔβηττε τριχίδων ἑσπέρας ἐμπλήμενος.</TextUnit>
    <TextUnit id="56" loc="57">κάθησθε τοίνυν, ὡς ἂν ἀνέρωμαι τάδε</TextUnit>
    <TextUnit id="57" loc="58">ὑμᾶς, ἐπειδὴ συλλελεγμένας ὁρῶ,</TextUnit>
    <TextUnit id="58" loc="59">ὅσα Σκίροις ἔδοξεν εἰ δεδράκατε.</TextUnit>
    <TextUnit id="59" loc="60">ἔγωγε. πρῶτον μέν γ' ἔχω τὰς μασχάλας</TextUnit>
    <TextUnit id="60" loc="61">λόχμης δασυτέρας, καθάπερ ἦν ξυγκείμενον:</TextUnit>
    <TextUnit id="61" loc="62">ἔπειθ' ὁπόθ' ἁνὴρ εἰς ἀγορὰν οἴχοιτό μου,</TextUnit>
    <TextUnit id="62" loc="63">ἀλειψαμένη τὸ σῶμ' ὅλον δι' ἡμέρας</TextUnit>
    <TextUnit id="63" loc="64">ἐχραινόμην ἑστῶσα πρὸς τὸν ἥλιον.</TextUnit>
    <TextUnit id="64" loc="65">κἄγωγε: τὸ ξυρὸν δέ γ' ἐκ τῆς οἰκίας</TextUnit>
    <TextUnit id="65" loc="66">ἔρριψα πρῶτον, ἵνα δασυνθείην ὅλη</TextUnit>
    <TextUnit id="66" loc="67">καὶ μηδὲν εἴην ἔτι γυναικὶ προσφερής.</TextUnit>
    <TextUnit id="67" loc="68">ἔχετε δὲ τοὺς πώγωνας, οὓς εἴρητ' ἔχειν</TextUnit>
    <TextUnit id="68" loc="69">πάσαισιν ἡμῖν, ὁπότε συλλεγοίμεθα;</TextUnit>
    <TextUnit id="69" loc="70">νὴ τὴν ̔Εκάτην καλόν γ' ἔγωγε τουτονί.</TextUnit>
    <TextUnit id="70" loc="71">κἄγωγ' ̔Επικράτους οὐκ ὀλίγῳ καλλίονα.</TextUnit>
    <TextUnit id="71" loc="72">ὑμεῖς δὲ τί φατε;   φασί: κατανεύουσι γάρ.</TextUnit>
    <TextUnit id="72" loc="73">καὶ μὴν τά γ' ἄλλ' ὑμῖν ὁρῶ πεπραγμένα.</TextUnit>
    <TextUnit id="73" loc="74">Λακωνικὰς γὰρ ἔχετε καὶ βακτηρίας</TextUnit>
    <TextUnit id="74" loc="75">καὶ θαἰμάτια τἀνδρεῖα, καθάπερ εἴπομεν.</TextUnit>
    <TextUnit id="75" loc="76">ἔγωγέ τοι τὸ σκύταλον ἐξηνεγκάμην</TextUnit>
    <TextUnit id="76" loc="77">τὸ τοῦ Λαμίου τουτὶ καθεύδοντος λάθρᾳ.</TextUnit>
    <TextUnit id="77" loc="78">τοῦτ' ἔστ' ἐκείνων τῶν σκυτάλων ὧν πέρδεται.</TextUnit>
    <TextUnit id="78" loc="79">νὴ τὸν Δία τὸν σωτῆρ' ἐπιτήδειός γ' ἂν ἦν</TextUnit>
    <TextUnit id="79" loc="80">τὴν τοῦ πανόπτου διφθέραν ἐνημμένος</TextUnit>
    <TextUnit id="80" loc="81">εἴπερ τις ἄλλος βουκολεῖν τὸ δήμιον.</TextUnit>
    <TextUnit id="81" loc="82">ἀλλ' ἄγεθ' ὅπως καὶ τἀπὶ τούτοις δράσομεν,</TextUnit>
    <TextUnit id="82" loc="83">ἕως ἔτ' ἐστὶν ἄστρα κατὰ τὸν οὐρανόν:</TextUnit>
    <TextUnit id="83" loc="84">ἡκκλησία δ', εἰς ἣν παρεσκευάσμεθα</TextUnit>
    <TextUnit id="84" loc="85">ἡμεῖς βαδίζειν, ἐξ ἕω γενήσεται.</TextUnit>
    <TextUnit id="85" loc="86">νὴ τὸν Δί' ὥστε δεῖ σε καταλαβεῖν ἕδρας</TextUnit>
    <TextUnit id="86" loc="87">ὑπὸ τῷ λίθῳ τῶν πρυτάνεων καταντικρύ.</TextUnit>
    <TextUnit id="87" loc="88">ταυτί γέ τοι νὴ τὸν Δί' ἐφερόμην, ἵνα</TextUnit>
    <TextUnit id="88" loc="89">πληρουμένης ξαίνοιμι τῆς ἐκκλησίας.</TextUnit>
    <TextUnit id="89" loc="90">πληρουμένης τάλαινα;   νὴ τὴν ̓́Αρτεμιν</TextUnit>
    <TextUnit id="90" loc="91">ἔγωγε. τί γὰρ ἂν χεῖρον ἀκροῴμην ἄρα</TextUnit>
    <TextUnit id="91" loc="92">ξαίνουσα; γυμνὰ δ' ἐστί μου τὰ παιδία.</TextUnit>
    <TextUnit id="92" loc="93">ἰδού γέ σε ξαίνουσαν, ἣν τοῦ σώματος</TextUnit>
    <TextUnit id="93" loc="94">οὐδὲν παραφῆναι τοῖς καθημένοις ἔδει.</TextUnit>
    <TextUnit id="94" loc="95">οὐκοῦν καλά γ' ἂν πάθοιμεν, εἰ πλήρης τύχοι</TextUnit>
    <TextUnit id="95" loc="96">ὁ δῆμος ὢν κἄπειθ' ὑπερβαίνουσά τις</TextUnit>
    <TextUnit id="96" loc="97">ἀναβαλλομένη δείξειε τὸν Φορμίσιον.</TextUnit>
    <TextUnit id="97" loc="98">ἢν δ' ἐγκαθεζώμεσθα πρότεραι, λήσομεν</TextUnit>
    <TextUnit id="98" loc="99">ξυστειλάμεναι θαἰμάτια: τὸν πώγωνά τε</TextUnit>
    <TextUnit id="99" loc="100">ὅταν καθῶμεν ὃν περιδησόμεσθ' ἐκεῖ,</TextUnit>
    <TextUnit id="100" loc="101">τίς οὐκ ἂν ἡμᾶς ἄνδρας ἡγήσαιθ' ὁρῶν;</TextUnit>
    <TextUnit id="101" loc="102">̓Αγύρριος γοῦν τὸν Προνόμου πώγων' ἔχων</TextUnit>
    <TextUnit id="102" loc="103">λέληθε: καίτοι πρότερον ἦν οὗτος γυνή:</TextUnit>
    <TextUnit id="103" loc="104">νυνὶ δ', ὁρᾷς, πράττει τὰ μέγιστ' ἐν τῇ πόλει.</TextUnit>
    <TextUnit id="104" loc="105">τούτου γε τοίνυν τὴν ἐπιοῦσαν ἡμέραν</TextUnit>
    <TextUnit id="105" loc="106">τόλμημα τολμῶμεν τοσοῦτον οὕνεκα,</TextUnit>
    <TextUnit id="106" loc="107">ἤν πως παραλαβεῖν τῆς πόλεως τὰ πράγματα</TextUnit>
    <TextUnit id="107" loc="108">δυνώμεθ', ὥστ' ἀγαθόν τι πρᾶξαι τὴν πόλιν:</TextUnit>
    <TextUnit id="108" loc="109">νῦν μὲν γὰρ οὔτε θέομεν οὔτ' ἐλαύνομεν.</TextUnit>
    <TextUnit id="109" loc="110">καὶ πῶς γυναικῶν θηλύφρων ξυνουσία</TextUnit>
    <TextUnit id="110" loc="111">δημηγορήσει;   πολὺ μὲν οὖν ἄριστά που.</TextUnit>
    <TextUnit id="111" loc="112">λέγουσι γὰρ καὶ τῶν νεανίσκων ὅσοι</TextUnit>
    <TextUnit id="112" loc="113">πλεῖστα σποδοῦνται, δεινοτάτους εἶναι λέγειν:</TextUnit>
    <TextUnit id="113" loc="114">ἡμῖν δ' ὑπάρχει τοῦτο κατὰ τύχην τινά.</TextUnit>
    <TextUnit id="114" loc="115">οὐκ οἶδα: δεινὸν δ' ἐστὶν ἡ μὴ 'μπειρία.</TextUnit>
    <TextUnit id="115" loc="116">οὐκοῦν ἐπίτηδες ξυνελέγημεν ἐνθάδε,</TextUnit>
    <TextUnit id="116" loc="117">ὅπως προμελετήσωμεν ἁκεῖ δεῖ λέγειν.</TextUnit>
    <TextUnit id="117" loc="118">οὐκ ἂν φθάνοις τὸ γένειον ἂν περιδουμένη</TextUnit>
    <TextUnit id="118" loc="119">ἄλλαι θ' ὅσαι λαλεῖν μεμελετήκασί που.</TextUnit>
    <TextUnit id="119" loc="120">τίς δ' ὦ μέλ' ἡμῶν οὐ λαλεῖν ἐπίσταται;</TextUnit>
    <TextUnit id="120" loc="121">ἴθι δὴ σὺ περιδοῦ καὶ ταχέως ἀνὴρ γενοῦ:</TextUnit>
    <TextUnit id="121" loc="122">ἐγὼ δὲ θεῖσα τοὺς στεφάνους περιδήσομαι</TextUnit>
    <TextUnit id="122" loc="123">καὐτὴ μεθ' ὑμῶν, ἤν τί μοι δόξῃ λέγειν.</TextUnit>
    <TextUnit id="123" loc="124">δεῦρ' ὦ γλυκυτάτη Πραξαγόρα, σκέψαι τάλαν</TextUnit>
    <TextUnit id="124" loc="125">ὡς καὶ καταγέλαστον τὸ πρᾶγμα φαίνεται.</TextUnit>
    <TextUnit id="125" loc="126">πῶς καταγέλαστον;   ὥσπερ εἴ τις σηπίαις</TextUnit>
    <TextUnit id="126" loc="127">πώγωνα περιδήσειεν ἐσταθευμέναις.</TextUnit>
    <TextUnit id="127" loc="128">ὁ περιστίαρχος, περιφέρειν χρὴ τὴν γαλῆν.</TextUnit>
    <TextUnit id="128" loc="129">πάριτ' ἐς τὸ πρόσθεν. ̓Αρίφραδες παῦσαι λαλῶν.</TextUnit>
    <TextUnit id="129" loc="130">κάθιζε παριών. τίς ἀγορεύειν βούλεται;</TextUnit>
    <TextUnit id="130" loc="131">ἐγώ.   περίθου δὴ τὸν στέφανον τύχἀγαθῇ.</TextUnit>
    <TextUnit id="131" loc="132">ἰδού.   λέγοις ἄν.   εἶτα πρὶν πιεῖν λέγω;</TextUnit>
    <TextUnit id="132" loc="133">ἰδοὺ πιεῖν.   τί γὰρ ὦ μέλ' ἐστεφανωσάμην;</TextUnit>
    <TextUnit id="133" loc="134">ἄπιθ' ἐκποδών: τοιαῦτ' ἂν ἡμᾶς ἠργάσω</TextUnit>
    <TextUnit id="134" loc="135">κἀκεῖ.   τί δ'; οὐ πίνουσι κἀν τἠκκλησίᾳ;</TextUnit>
    <TextUnit id="135" loc="136">ἰδού γε σοὶ πίνουσι.   νὴ τὴν ̓́Αρτεμιν</TextUnit>
    <TextUnit id="136" loc="137">καὶ ταῦτα γ' εὔζωρον. τὰ γοῦν βουλεύματα</TextUnit>
    <TextUnit id="137" loc="138">αὐτῶν ὅς' ἂν πράξωσιν ἐνθυμουμένοις</TextUnit>
    <TextUnit id="138" loc="139">ὥσπερ μεθυόντων ἐστὶ παραπεπληγμένα.</TextUnit>
    <TextUnit id="139" loc="140">καὶ νὴ Δία σπένδουσί γ': ἢ τίνος χάριν</TextUnit>
    <TextUnit id="140" loc="141">τοσαῦτ' ἂν ηὔχοντ', εἴπερ οἶνος μὴ παρῆν;</TextUnit>
    <TextUnit id="141" loc="142">καὶ λοιδοροῦνταί γ' ὥσπερ ἐμπεπωκότες,</TextUnit>
    <TextUnit id="142" loc="143">καὶ τὸν παροινοῦντ' ἐκφέρους' οἱ τοξόται,</TextUnit>
    <TextUnit id="143" loc="144">σὺ μὲν βάδιζε καὶ κάθης': οὐδὲν γὰρ εἶ.</TextUnit>
    <TextUnit id="144" loc="145">νὴ τὸν Δί' ἦ μοι μὴ γενειᾶν κρεῖττον ἦν:</TextUnit>
    <TextUnit id="145" loc="146">δίψῃ γάρ, ὡς ἔοικ', ἀφαυανθήσομαι.</TextUnit>
    <TextUnit id="146" loc="147">ἔσθ' ἥτις ἑτέρα βούλεται λέγειν;   ἐγώ.</TextUnit>
    <TextUnit id="147" loc="148">ἴθι δὴ στεφανοῦ: καὶ γὰρ τὸ χρῆμ' ἐργάζεται.</TextUnit>
    <TextUnit id="148" loc="149">ἄγε νυν ὅπως ἀνδριστὶ καὶ καλῶς ἐρεῖς</TextUnit>
    <TextUnit id="149" loc="150">διερεισαμένη τὸ σχῆμα τῇ βακτηρίᾳ.</TextUnit>
    <TextUnit id="150" loc="151">ἐβουλόμην μὲν ἂν ἕτερον τῶν ἠθάδων</TextUnit>
    <TextUnit id="151" loc="152">λέγειν τὰ βέλτισθ', ἵν' ἐκαθήμην ἥσυχος:</TextUnit>
    <TextUnit id="152" loc="153">νῦν δ' οὐκ ἐάσω κατά γε τὴν ἐμὴν μίαν</TextUnit>
    <TextUnit id="153" loc="154">ἐν τοῖς καπηλείοισι λάκκους ἐμποιεῖν</TextUnit>
    <TextUnit id="154" loc="155">ὕδατος. ἐμοὶ μὲν οὐ δοκεῖ μὰ τὼ θεώ.</TextUnit>
    <TextUnit id="155" loc="156">μὰ τὼ θεώ; τάλαινα ποῦ τὸν νοῦν ἔχεις;</TextUnit>
    <TextUnit id="156" loc="157">τί δ' ἔστιν; οὐ γὰρ δὴ πιεῖν γ' ᾔτησά σε.</TextUnit>
    <TextUnit id="157" loc="158">μὰ Δί' ἀλλ' ἀνὴρ ὢν τὼ θεὼ κατώμοσας,</TextUnit>
    <TextUnit id="158" loc="159">καίτοι τά γ' ἄλλ' εἰποῦσα δεξιώτατα.</TextUnit>
    <TextUnit id="159" loc="160">ὢ νὴ τὸν ̓Απόλλω.   παῦε τοίνυν, ὡς ἐγὼ</TextUnit>
    <TextUnit id="160" loc="161">ἐκκλησιάσους' οὐκ ἂν προβαίην τὸν πόδα</TextUnit>
    <TextUnit id="161" loc="162">τὸν ἕτερον, εἰ μὴ ταῦτ' ἀκριβωθήσεται.</TextUnit>
    <TextUnit id="162" loc="163">φέρε τὸν στέφανον: ἐγὼ γὰρ αὖ λέξω πάλιν.</TextUnit>
    <TextUnit id="163" loc="164">οἶμαι γὰρ ἤδη μεμελετηκέναι καλῶς.</TextUnit>
    <TextUnit id="164" loc="165">ἐμοὶ γὰρ ὦ γυναῖκες αἱ καθήμεναι—</TextUnit>
    <TextUnit id="165" loc="166">γυναῖκας αὖ δύστηνε τοὺς ἄνδρας λέγεις;</TextUnit>
    <TextUnit id="166" loc="167">δι' ̓Επίγονόν γ' ἐκεῖνον: ἐπιβλέψασα γὰρ</TextUnit>
    <TextUnit id="167" loc="168">ἐκεῖσε πρὸς γυναῖκας ᾠόμην λέγειν.</TextUnit>
    <TextUnit id="168" loc="169">ἄπερρε καὶ σὺ καὶ κάθης' ἐντευθενί:</TextUnit>
    <TextUnit id="169" loc="170">αὐτὴ γὰρ ὑμῶν γ' ἕνεκά μοι λέξειν δοκῶ</TextUnit>
    <TextUnit id="170" loc="171">τονδὶ λαβοῦσα. τοῖς θεοῖς μὲν εὔχομαι</TextUnit>
    <TextUnit id="171" loc="172">τυχεῖν κατορθώσασα τὰ βεβουλευμένα.</TextUnit>
    <TextUnit id="172" loc="173">ἐμοὶ δ' ἴσον μὲν τῆσδε τῆς χώρας μέτα</TextUnit>
    <TextUnit id="173" loc="174">ὅσονπερ ὑμῖν: ἄχθομαι δὲ καὶ φέρω</TextUnit>
    <TextUnit id="174" loc="175">τὰ τῆς πόλεως ἅπαντα βαρέως πράγματα.</TextUnit>
    <TextUnit id="175" loc="176">ὁρῶ γὰρ αὐτὴν προστάταισι χρωμένην</TextUnit>
    <TextUnit id="176" loc="177">ἀεὶ πονηροῖς: κἄν τις ἡμέραν μίαν</TextUnit>
    <TextUnit id="177" loc="178">χρηστὸς γένηται, δέκα πονηρὸς γίγνεται.</TextUnit>
    <TextUnit id="178" loc="179">ἐπέτρεψας ἑτέρῳ: πλείον' ἔτι δράσει κακά.</TextUnit>
    <TextUnit id="179" loc="180">χαλεπὸν μὲν οὖν ἄνδρας δυσαρέστους νουθετεῖν,</TextUnit>
    <TextUnit id="180" loc="181">οἳ τοὺς φιλεῖν μὲν βουλομένους δεδοίκατε,</TextUnit>
    <TextUnit id="181" loc="182">τοὺς δ' οὐκ ἐθέλοντας ἀντιβολεῖθ' ἑκάστοτε.</TextUnit>
    <TextUnit id="182" loc="183">ἐκκλησίαισιν ἦν ὅτ' οὐκ ἐχρώμεθα</TextUnit>
    <TextUnit id="183" loc="184">οὐδὲν τὸ παράπαν: ἀλλὰ τόν γ' ̓Αγύρριον</TextUnit>
    <TextUnit id="184" loc="185">πονηρὸν ἡγούμεσθα: νῦν δὲ χρωμένων</TextUnit>
    <TextUnit id="185" loc="186">ὁ μὲν λαβὼν ἀργύριον ὑπερεπῄνεσεν,</TextUnit>
    <TextUnit id="186" loc="187">ὁ δ' οὐ λαβὼν εἶναι θανάτου φής' ἀξίους</TextUnit>
    <TextUnit id="187" loc="188">τοὺς μισθοφορεῖν ζητοῦντας ἐν τἠκκλησίᾳ.</TextUnit>
    <TextUnit id="188" loc="189">νὴ τὴν ̓Αφροδίτην εὖ γε ταυταγὶ λέγεις.</TextUnit>
    <TextUnit id="189" loc="190">τάλαιν' ̓Αφροδίτην ὤμοσας; χαρίεντά γ' ἂν</TextUnit>
    <TextUnit id="190" loc="191">ἔδρασας, εἰ τοῦτ' εἶπας ἐν τἠκκλησίᾳ.</TextUnit>
    <TextUnit id="191" loc="192">ἀλλ' οὐκ ἂν εἶπον.   μηδ' ἐθίζου νῦν λέγειν.</TextUnit>
    <TextUnit id="192" loc="193">τὸ συμμαχικὸν αὖ τοῦθ', ὅτ' ἐσκοπούμεθα,</TextUnit>
    <TextUnit id="193" loc="194">εἰ μὴ γένοιτ', ἀπολεῖν ἔφασκον τὴν πόλιν:</TextUnit>
    <TextUnit id="194" loc="195">ὅτε δὴ δ' ἐγένετ', ἤχθοντο, τῶν δὲ ῥητόρων</TextUnit>
    <TextUnit id="195" loc="196">ὁ τοῦτ' ἀναπείσας εὐθὺς ἀποδρὰς ᾤχετο.</TextUnit>
    <TextUnit id="196" loc="197">ναῦς δεῖ καθέλκειν: τῷ πένητι μὲν δοκεῖ,</TextUnit>
    <TextUnit id="197" loc="198">τοῖς πλουσίοις δὲ καὶ γεωργοῖς οὐ δοκεῖ.</TextUnit>
    <TextUnit id="198" loc="199">Κορινθίοις ἄχθεσθε, κἀκεῖνοί γέ σοι:</TextUnit>
    <TextUnit id="199" loc="200">νῦν εἰσὶ χρηστοί, καὶ σύ νυν χρηστὸς γενοῦ.</TextUnit>
    <TextUnit id="200" loc="201">̓Αργεῖος ἀμαθής, ἀλλ' ̔Ιερώνυμος σοφός:</TextUnit>
    <TextUnit id="201" loc="202">σωτηρία παρέκυψεν, ἀλλ' ὡρᾴζεται</TextUnit>
    <TextUnit id="202" loc="203">Θρασύβουλος αὐτὸς οὐχὶ παρακαλούμενος.</TextUnit>
    <TextUnit id="203" loc="204">ὡς ξυνετὸς ἁνήρ.   νῦν καλῶς ἐπῄνεσας.</TextUnit>
    <TextUnit id="204" loc="205">ὑμεῖς γάρ ἐστ' ὦ δῆμε τούτων αἴτιοι.</TextUnit>
    <TextUnit id="205" loc="206">τὰ δημόσια γὰρ μισθοφοροῦντες χρήματα</TextUnit>
    <TextUnit id="206" loc="207">ἰδίᾳ σκοπεῖσθ' ἕκαστος ὅ τι τις κερδανεῖ,</TextUnit>
    <TextUnit id="207" loc="208">τὸ δὲ κοινὸν ὥσπερ Αἴσιμος κυλίνδεται.</TextUnit>
    <TextUnit id="208" loc="209">ἢν οὖν ἐμοὶ πίθησθε, σωθήσεσθ' ἔτι.</TextUnit>
    <TextUnit id="209" loc="210">ταῖς γὰρ γυναιξὶ φημὶ χρῆναι τὴν πόλιν</TextUnit>
    <TextUnit id="210" loc="211">ἡμᾶς παραδοῦναι. καὶ γὰρ ἐν ταῖς οἰκίαις</TextUnit>
    <TextUnit id="211" loc="212">ταύταις ἐπιτρόποις καὶ ταμίαισι χρώμεθα.</TextUnit>
    <TextUnit id="212" loc="213">εὖ γ' εὖ γε νὴ Δί' εὖ γε.   λέγε λέγ' ὦγαθέ.</TextUnit>
    <TextUnit id="213" loc="214">ὡς δ' εἰσὶν ἡμῶν τοὺς τρόπους βελτίονες</TextUnit>
    <TextUnit id="214" loc="215">ἐγὼ διδάξω. πρῶτα μὲν γὰρ τἄρια</TextUnit>
    <TextUnit id="215" loc="216">βάπτουσι θερμῷ κατὰ τὸν ἀρχαῖον νόμον</TextUnit>
    <TextUnit id="216" loc="217">ἁπαξάπασαι, κοὐχὶ μεταπειρωμένας</TextUnit>
    <TextUnit id="217" loc="218">ἴδοις ἂν αὐτάς. ἡ δ' ̓Αθηναίων πόλις,</TextUnit>
    <TextUnit id="218" loc="219">εἰ τοῦτο χρηστῶς εἶχεν, οὐκ ἂν ἐσῴζετο,</TextUnit>
    <TextUnit id="219" loc="220">εἰ μή τι καινὸν ἄλλο περιηργάζετο.</TextUnit>
    <TextUnit id="220" loc="221">καθήμεναι φρύγουσιν ὥσπερ καὶ πρὸ τοῦ:</TextUnit>
    <TextUnit id="221" loc="222">ἐπὶ τῆς κεφαλῆς φέρουσιν ὥσπερ καὶ πρὸ τοῦ:</TextUnit>
    <TextUnit id="222" loc="223">τὰ Θεσμοφόρι' ἄγουσιν ὥσπερ καὶ πρὸ τοῦ:</TextUnit>
    <TextUnit id="223" loc="224">πέττουσι τοὺς πλακοῦντας ὥσπερ καὶ πρὸ τοῦ:</TextUnit>
    <TextUnit id="224" loc="225">τοὺς ἄνδρας ἐπιτρίβουσιν ὥσπερ καὶ πρὸ τοῦ:</TextUnit>
    <TextUnit id="225" loc="225">μοιχοὺς ἔχουσιν ἔνδον ὥσπερ καὶ πρὸ τοῦ:</TextUnit>
    <TextUnit id="226" loc="226">αὑταῖς παροψωνοῦσιν ὥσπερ καὶ πρὸ τοῦ:</TextUnit>
    <TextUnit id="227" loc="227">οἶνον φιλοῦς' εὔζωρον ὥσπερ καὶ πρὸ τοῦ:</TextUnit>
    <TextUnit id="228" loc="228">βινούμεναι χαίρουσιν ὥσπερ καὶ πρὸ τοῦ.</TextUnit>
    <TextUnit id="229" loc="229">ταύταισιν οὖν ὦνδρες παραδόντες τὴν πόλιν</TextUnit>
    <TextUnit id="230" loc="230">μὴ περιλαλῶμεν, μηδὲ πυνθανώμεθα</TextUnit>
    <TextUnit id="231" loc="231">τί ποτ' ἄρα δρᾶν μέλλουσιν, ἀλλ' ἁπλῷ τρόπῳ</TextUnit>
    <TextUnit id="232" loc="232">ἐῶμεν ἄρχειν, σκεψάμενοι ταυτὶ μόνα,</TextUnit>
    <TextUnit id="233" loc="233">ὡς τοὺς στρατιώτας πρῶτον οὖσαι μητέρες</TextUnit>
    <TextUnit id="234" loc="234">σῴζειν ἐπιθυμήσουσιν: εἶτα σιτία</TextUnit>
    <TextUnit id="235" loc="235">τίς τῆς τεκούσης μᾶλλον ἐπιπέμψειεν ἄν;</TextUnit>
    <TextUnit id="236" loc="236">χρήματα πορίζειν εὐπορώτατον γυνή,</TextUnit>
    <TextUnit id="237" loc="237">ἄρχουσά τ' οὐκ ἂν ἐξαπατηθείη ποτέ:</TextUnit>
    <TextUnit id="238" loc="238">αὐταὶ γάρ εἰσιν ἐξαπατᾶν εἰθισμέναι.</TextUnit>
    <TextUnit id="239" loc="239">τὰ δ' ἄλλ' ἐάσω: ταῦτ' ἐὰν πίθησθέ μοι,</TextUnit>
    <TextUnit id="240" loc="240">εὐδαιμονοῦντες τὸν βίον διάξετε.</TextUnit>
    <TextUnit id="241" loc="241">εὖ γ' ὦ γλυκυτάτη Πραξαγόρα καὶ δεξιῶς.</TextUnit>
    <TextUnit id="242" loc="242">πόθεν ὦ τάλαινα ταῦτ' ἔμαθες οὕτω καλῶς;</TextUnit>
    <TextUnit id="243" loc="243">ἐν ταῖς φυγαῖς μετὰ τἀνδρὸς ᾤκης' ἐν πυκνί:</TextUnit>
    <TextUnit id="244" loc="244">ἔπειτ' ἀκούους' ἐξέμαθον τῶν ῥητόρων.</TextUnit>
    <TextUnit id="245" loc="245">οὐκ ἐτὸς ἄρ' ὦ μέλ' ἦσθα δεινὴ καὶ σοφή:</TextUnit>
    <TextUnit id="246" loc="246">καί σε στρατηγεῖν αἱ γυναῖκες αὐτόθεν</TextUnit>
    <TextUnit id="247" loc="247">αἱρούμεθ', ἢν ταῦθ' ἁπινοεῖς κατεργάσῃ.</TextUnit>
    <TextUnit id="248" loc="248">ἀτὰρ ἢν Κέφαλός σοι λοιδορῆται προσφθαρείς,</TextUnit>
    <TextUnit id="249" loc="249">πῶς ἀντερεῖς πρὸς αὐτὸν ἐν τἠκκλησίᾳ;</TextUnit>
    <TextUnit id="250" loc="250">φήσω παραφρονεῖν αὐτόν.   ἀλλὰ τοῦτό γε</TextUnit>
    <TextUnit id="251" loc="251">ἴσασι πάντες.   ἀλλὰ καὶ μελαγχολᾶν.</TextUnit>
    <TextUnit id="252" loc="252">καὶ τοῦτ' ἴσασιν.   ἀλλὰ καὶ τὰ τρύβλια</TextUnit>
    <TextUnit id="253" loc="253">κακῶς κεραμεύειν, τὴν δὲ πόλιν εὖ καὶ καλῶς.</TextUnit>
    <TextUnit id="254" loc="254">τί δ' ἢν Νεοκλείδης ὁ γλάμων σε λοιδορῇ;</TextUnit>
    <TextUnit id="255" loc="255">τούτῳ μὲν εἶπον ἐς κυνὸς πυγὴν ὁρᾶν.</TextUnit>
    <TextUnit id="256" loc="256">τί δ' ἢν ὑποκρούωσίν σε;   προσκινήσομαι</TextUnit>
    <TextUnit id="257" loc="257">ἅτ' οὐκ ἄπειρος οὖσα πολλῶν κρουμάτων.</TextUnit>
    <TextUnit id="258" loc="258">ἐκεῖνο μόνον ἄσκεπτον, ἤν ς' οἱ τοξόται</TextUnit>
    <TextUnit id="259" loc="259">ἕλκωσιν, ὅ τι δράσεις ποτ'.   ἐξαγκωνιῶ</TextUnit>
    <TextUnit id="260" loc="260">ὡδί: μέση γὰρ οὐδέποτε ληφθήσομαι.</TextUnit>
    <TextUnit id="261" loc="261">ἡμεῖς δέ γ', ἢν αἴρως', ἐᾶν κελεύσομεν.</TextUnit>
    <TextUnit id="262" loc="262">ταυτὶ μὲν ἡμῖν ἐντεθύμηται καλῶς</TextUnit>
    <TextUnit id="263" loc="263">ἐκεῖνο δ' οὐ πεφροντίκαμεν, ὅτῳ τρόπῳ</TextUnit>
    <TextUnit id="264" loc="264">τὰς χεῖρας αἴρειν μνημονεύσομεν τότε.</TextUnit>
    <TextUnit id="265" loc="265">εἰθισμέναι γάρ ἐσμεν αἴρειν τὼ σκέλει.</TextUnit>
    <TextUnit id="266" loc="266">χαλεπὸν τὸ πρᾶγμ': ὅμως δὲ χειροτονητέον</TextUnit>
    <TextUnit id="267" loc="267">ἐξωμισάσαις τὸν ἕτερον βραχίονα.</TextUnit>
    <TextUnit id="268" loc="268">ἄγε νυν ἀναστέλλεσθ' ἄνω τὰ χιτώνια:</TextUnit>
    <TextUnit id="269" loc="269">ὑποδεῖσθε δ' ὡς τάχιστα τὰς Λακωνικάς,</TextUnit>
    <TextUnit id="270" loc="270">ὥσπερ τὸν ἄνδρ' ἐθεᾶσθ', ὅτ' εἰς ἐκκλησίαν</TextUnit>
    <TextUnit id="271" loc="271">μέλλοι βαδίζειν ἢ θύραζ' ἑκάστοτε.</TextUnit>
    <TextUnit id="272" loc="272">ἔπειτ' ἐπειδὰν ταῦτα πάντ' ἔχῃ καλῶς,</TextUnit>
    <TextUnit id="273" loc="273">περιδεῖσθε τοὺς πώγωνας. ἡνίκ' ἂν δέ γε</TextUnit>
    <TextUnit id="274" loc="274">τούτους ἀκριβώσητε περιηρμοσμέναι,</TextUnit>
    <TextUnit id="275" loc="275">καὶ θαἰμάτια τἀνδρεῖά γ' ἅπερ ἐκλέψατε</TextUnit>
    <TextUnit id="276" loc="276">ἐπαναβάλεσθε, κᾆτα ταῖς βακτηρίαις</TextUnit>
    <TextUnit id="277" loc="277">ἐπερειδόμεναι βαδίζετ' ᾄδουσαι μέλος</TextUnit>
    <TextUnit id="278" loc="278">πρεσβυτικόν τι, τὸν τρόπον μιμούμεναι</TextUnit>
    <TextUnit id="279" loc="279">τὸν τῶν ἀγροίκων.   εὖ λέγεις: ἡμεῖς δέ γε</TextUnit>
    <TextUnit id="280" loc="280">προί̈ωμεν αὐτῶν. καὶ γὰρ ἑτέρας οἴομαι</TextUnit>
    <TextUnit id="281" loc="281">ἐκ τῶν ἀγρῶν ἐς τὴν πύκν' ἥξειν ἄντικρυς</TextUnit>
    <TextUnit id="282" loc="282">γυναῖκας.   ἀλλὰ σπεύσαθ' ὡς εἴωθ' ἐκεῖ</TextUnit>
    <TextUnit id="283" loc="283">τοῖς μὴ παροῦσιν ὀρθρίοις ἐς τὴν πύκνα</TextUnit>
    <TextUnit id="284" loc="284">ὑπαποτρέχειν ἔχουσι μηδὲ πάτταλον.</TextUnit>
    <TextUnit id="285" loc="285">ὥρα προβαίνειν ὦνδρες ἡμῖν ἐστι: τοῦτο γὰρ χρὴ</TextUnit>
    <TextUnit id="286" loc="286">μεμνημένας ἀεὶ λέγειν, ὡς μήποτ' ἐξολίσθῃ</TextUnit>
    <TextUnit id="287" loc="287">ἡμᾶς. ὁ κίνδυνος γὰρ οὐχὶ μικρός, ἢν ἁλῶμεν</TextUnit>
    <TextUnit id="288" loc="288">ἐνδυόμεναι κατὰ σκότον τόλμημα τηλικοῦτον.</TextUnit>
    <TextUnit id="289" loc="289">χωρῶμεν εἰς ἐκκλησίαν ὦνδρες: ἠπείλησε γὰρ</TextUnit>
    <TextUnit id="290" loc="290">ὁ θεσμοθέτης, ὃς ἂν</TextUnit>
    <TextUnit id="291" loc="291">μὴ πρῲ πάνυ τοῦ κνέφους</TextUnit>
    <TextUnit id="292" loc="291">ἥκῃ κεκονιμένος,</TextUnit>
    <TextUnit id="293" loc="292">στέργων σκοροδάλμῃ</TextUnit>
    <TextUnit id="294" loc="292">βλέπων ὑπότριμμα, μὴ</TextUnit>
    <TextUnit id="295" loc="293">δώσειν τὸ τριώβολον.</TextUnit>
    <TextUnit id="296" loc="293">ἀλλ' ὦ Χαριτιμίδη</TextUnit>
    <TextUnit id="297" loc="294">καὶ Σμίκυθε καὶ Δράκης</TextUnit>
    <TextUnit id="298" loc="295">ἕπου κατεπείγων,</TextUnit>
    <TextUnit id="299" loc="296">σαυτῷ προσέχων ὅπως</TextUnit>
    <TextUnit id="300" loc="295">μηδὲν παραχορδιεῖς</TextUnit>
    <TextUnit id="301" loc="295b">ὧν δεῖ ς' ἀποδεῖξαι:</TextUnit>
    <TextUnit id="302" loc="296">ὅπως δὲ τὸ σύμβολον</TextUnit>
    <TextUnit id="303" loc="297">λαβόντες ἔπειτα πλησίοι</TextUnit>
    <TextUnit id="304" loc="297b">καθεδούμεθ', ὡς</TextUnit>
    <TextUnit id="305" loc="297c">ἂν χειροτονῶμεν</TextUnit>
    <TextUnit id="306" loc="298">ἅπανθ' ὁπός' ἂν δέῃ</TextUnit>
    <TextUnit id="307" loc="299">τὰς ἡμετέρας φίλας.</TextUnit>
    <TextUnit id="308" loc="299b">καίτοι τί λέγω; φίλους</TextUnit>
    <TextUnit id="309" loc="299c">γὰρ χρῆν μ' ὀνομάζειν.</TextUnit>
    <TextUnit id="310" loc="300">ὅρα δ' ὅπως ὠθήσομεν τούσδε τοὺς ἐξ ἄστεως</TextUnit>
    <TextUnit id="311" loc="300b">ἥκοντας, ὅσοι πρὸ τοῦ</TextUnit>
    <TextUnit id="312" loc="301">μέν, ἡνίκ' ἔδει λαβεῖν</TextUnit>
    <TextUnit id="313" loc="302">ἐλθόντ' ὀβολὸν μόνον,</TextUnit>
    <TextUnit id="314" loc="302">καθῆντο λαλοῦντες</TextUnit>
    <TextUnit id="315" loc="303">ἐν τοῖς στεφανώμασιν,</TextUnit>
    <TextUnit id="316" loc="304">νυνὶ δ' ἐνοχλοῦς' ἄγαν.</TextUnit>
    <TextUnit id="317" loc="305">ἀλλ' οὐχί, Μυρωνίδης</TextUnit>
    <TextUnit id="318" loc="306">ὅτ' ἦρχεν ὁ γεννάδας,</TextUnit>
    <TextUnit id="319" loc="307">οὐδεὶς ἂν ἐτόλμα</TextUnit>
    <TextUnit id="320" loc="305">τὰ τῆς πόλεως διοικεῖν</TextUnit>
    <TextUnit id="321" loc="306">ἀργύριον φέρων:</TextUnit>
    <TextUnit id="322" loc="307">ἀλλ' ἧκεν ἕκαστος</TextUnit>
    <TextUnit id="323" loc="308">ἐν ἀσκιδίῳ φέρων</TextUnit>
    <TextUnit id="324" loc="307">πιεῖν ἅμα τ' ἄρτον αὑτῷ</TextUnit>
    <TextUnit id="325" loc="307b">καὶ δύο κρομμύω</TextUnit>
    <TextUnit id="326" loc="307c">καὶ τρεῖς ἂν ἐλάας.</TextUnit>
    <TextUnit id="327" loc="308">νυνὶ δὲ τριώβολον</TextUnit>
    <TextUnit id="328" loc="308b">ζητοῦσι λαβεῖν, ὅταν</TextUnit>
    <TextUnit id="329" loc="309">πράττωσί τι κοινὸν ὥς-</TextUnit>
    <TextUnit id="330" loc="310">περ πηλοφοροῦντες.</TextUnit>
    <TextUnit id="331" loc="311">τί τὸ πρᾶγμα; ποῖ ποθ' ἡ γυνὴ φρούδη 'στί μοι;</TextUnit>
    <TextUnit id="332" loc="312">ἐπεὶ πρὸς ἕω νῦν γ' ἔστιν, ἡ δ' οὐ φαίνεται.</TextUnit>
    <TextUnit id="333" loc="313">ἐγὼ δὲ κατάκειμαι πάλαι χεζητιῶν,</TextUnit>
    <TextUnit id="334" loc="314">τὰς ἐμβάδας ζητῶν λαβεῖν ἐν τῷ σκότῳ</TextUnit>
    <TextUnit id="335" loc="315">καὶ θοἰμάτιον: ὅτε δὴ δ' ἐκεῖνο ψηλαφῶν</TextUnit>
    <TextUnit id="336" loc="316">οὐκ ἐδυνάμην εὑρεῖν, ὁ δ' ἤδη τὴν θύραν</TextUnit>
    <TextUnit id="337" loc="317">ἐπεῖχε κρούων ὁ κοπρεαῖος, λαμβάνω</TextUnit>
    <TextUnit id="338" loc="318">τουτὶ τὸ τῆς γυναικὸς ἡμιδιπλοίδιον,</TextUnit>
    <TextUnit id="339" loc="319">καὶ τὰς ἐκείνης Περσικὰς ὑφέλκομαι.</TextUnit>
    <TextUnit id="340" loc="320">ἀλλ' ἐν καθαρῷ ποῦ, ποῦ τις ἂν χέσας τύχοι;</TextUnit>
    <TextUnit id="341" loc="321">ἢ πανταχοῦ τοι νυκτός ἐστιν ἐν καλῷ;</TextUnit>
    <TextUnit id="342" loc="322">οὐ γάρ με νῦν χέζοντά γ' οὐδεὶς ὄψεται.</TextUnit>
    <TextUnit id="343" loc="323">οἴμοι κακοδαίμων, ὅτι γέρων ὢν ἠγόμην</TextUnit>
    <TextUnit id="344" loc="324">γυναῖχ': ὅσας εἴμ' ἄξιος πληγὰς λαβεῖν.</TextUnit>
    <TextUnit id="345" loc="325">οὐ γάρ ποθ' ὑγιὲς οὐδὲν ἐξελήλυθεν</TextUnit>
    <TextUnit id="346" loc="326">δράσους'. ὅμως δ' οὖν ἐστιν ἀποπατητέον.</TextUnit>
    <TextUnit id="347" loc="327">τίς ἔστιν; οὐ δήπου Βλέπυρος ὁ γειτνιῶν;</TextUnit>
    <TextUnit id="348" loc="328">νὴ τὸν Δί' αὐτὸς δῆτ' ἐκεῖνος.   εἰπέ μοι,</TextUnit>
    <TextUnit id="349" loc="329">τί τοῦτό σοι τὸ πυρρόν ἐστιν; οὔτι που</TextUnit>
    <TextUnit id="350" loc="330">Κινησίας σου κατατετίληκέν ποθεν;</TextUnit>
    <TextUnit id="351" loc="331">οὔκ, ἀλλὰ τῆς γυναικὸς ἐξελήλυθα</TextUnit>
    <TextUnit id="352" loc="332">τὸ κροκωτίδιον ἀμπισχόμενος οὑνδύεται.</TextUnit>
    <TextUnit id="353" loc="333">τὸ δ' ἱμάτιόν σου ποῦ 'στιν;   οὐκ ἔχω φράσαι.</TextUnit>
    <TextUnit id="354" loc="334">ζητῶν γὰρ αὔτ' οὐχ ηὗρον ἐν τοῖς στρώμασιν.</TextUnit>
    <TextUnit id="355" loc="335">εἶτ' οὐδὲ τὴν γυναῖκ' ἐκέλευσάς σοι φράσαι;</TextUnit>
    <TextUnit id="356" loc="336">μὰ τὸν Δί' οὐ γὰρ ἔνδον οὖσα τυγχάνει,</TextUnit>
    <TextUnit id="357" loc="337">ἀλλ' ἐκτετρύπηκεν λαθοῦσά μ' ἔνδοθεν:</TextUnit>
    <TextUnit id="358" loc="338">ὃ καὶ δέδοικα μή τι δρᾷ νεώτερον.</TextUnit>
    <TextUnit id="359" loc="339">νὴ τὸν Ποσειδῶ ταὐτὰ τοίνυν ἄντικρυς</TextUnit>
    <TextUnit id="360" loc="340">ἐμοὶ πέπονθας. καὶ γὰρ ᾗ ξύνειμ' ἐγὼ</TextUnit>
    <TextUnit id="361" loc="341">φρούδη 'στ' ἔχουσα θοἰμάτιον οὑγὼ 'φόρουν.</TextUnit>
    <TextUnit id="362" loc="342">κοὐ τοῦτο λυπεῖ μ', ἀλλὰ καὶ τὰς ἐμβάδας.</TextUnit>
    <TextUnit id="363" loc="343">οὔκουν λαβεῖν γ' αὐτὰς ἐδυνάμην οὐδαμοῦ.</TextUnit>
    <TextUnit id="364" loc="344">μὰ τὸν Διόνυσον οὐδ' ἐγὼ γὰρ τὰς ἐμὰς</TextUnit>
    <TextUnit id="365" loc="345">Λακωνικάς, ἀλλ' ὡς ἔτυχον χεζητιῶν,</TextUnit>
    <TextUnit id="366" loc="346">ἐς τὼ κοθόρνω τὼ πόδ' ἐνθεὶς ἵεμαι,</TextUnit>
    <TextUnit id="367" loc="347">ἵνα μὴ 'γχέσαιμ' ἐς τὴν σισύραν: φανὴ γὰρ ἦν.</TextUnit>
    <TextUnit id="368" loc="348">τί δῆτ' ἂν εἴη; μῶν ἐπ' ἄριστον γυνὴ</TextUnit>
    <TextUnit id="369" loc="349">κέκληκεν αὐτὴν τῶν φίλων;   γνώμην γ' ἐμήν.</TextUnit>
    <TextUnit id="370" loc="350">οὔκουν πονηρά γ' ἐστὶν ὅ τι κἄμ' εἰδέναι.</TextUnit>
    <TextUnit id="371" loc="351">ἀλλὰ σὺ μὲν ἱμονιάν τιν' ἀποπατεῖς, ἐμοὶ δ'</TextUnit>
    <TextUnit id="372" loc="352">ὥρα βαδίζειν ἐστὶν εἰς ἐκκλησίαν,</TextUnit>
    <TextUnit id="373" loc="353">ἤνπερ λάβω θοἰμάτιον, ὅπερ ἦν μοι μόνον.</TextUnit>
    <TextUnit id="374" loc="354">κἄγωγ', ἐπειδὰν ἀποπατήσω: νῦν δέ μου</TextUnit>
    <TextUnit id="375" loc="355">ἀχράς τις ἐγκλῄσας' ἔχει τὰ σιτία.</TextUnit>
    <TextUnit id="376" loc="356">μῶν ἣν Θρασύβουλος εἶπε τοῖς Λακωνικοῖς;</TextUnit>
    <TextUnit id="377" loc="357">νὴ τὸν Διόνυσον ἐνέχεται γοῦν μοι σφόδρα.</TextUnit>
    <TextUnit id="378" loc="358">ἀτὰρ τί δράσω; καὶ γὰρ οὐδὲ τοῦτό με</TextUnit>
    <TextUnit id="379" loc="359">μόνον τὸ λυποῦν ἐστιν, ἀλλ' ὅταν φάγω,</TextUnit>
    <TextUnit id="380" loc="360">ὅποι βαδιεῖταί μοι τὸ λοιπὸν ἡ κόπρος.</TextUnit>
    <TextUnit id="381" loc="361">νῦν μὲν γὰρ οὗτος βεβαλάνωκε τὴν θύραν,</TextUnit>
    <TextUnit id="382" loc="362">ὅστις ποτ' ἔσθ' ἅνθρωπος ἁχραδούσιος.</TextUnit>
    <TextUnit id="383" loc="363">τίς ἂν οὖν ἰατρόν μοι μετέλθοι καὶ τίνα;</TextUnit>
    <TextUnit id="384" loc="364">τίς τῶν κατὰ πρωκτὸν δεινός ἐστι τὴν τέχνην;</TextUnit>
    <TextUnit id="385" loc="365">ἀλλ' οἶδ', ̓Αμύνων. ἀλλ' ἴσως ἀρνήσεται.</TextUnit>
    <TextUnit id="386" loc="366">̓Αντισθένη τις καλεσάτω πάσῃ τέχνῃ.</TextUnit>
    <TextUnit id="387" loc="367">οὗτος γὰρ ἁνὴρ ἕνεκά γε στεναγμάτων</TextUnit>
    <TextUnit id="388" loc="368">οἶδεν τί πρωκτὸς βούλεται χεζητιῶν.</TextUnit>
    <TextUnit id="389" loc="369">ὦ πότνι' Εἰλείθυια μή με περιίδῃς</TextUnit>
    <TextUnit id="390" loc="370">διαρραγέντα μηδὲ βεβαλανωμένον,</TextUnit>
    <TextUnit id="391" loc="371">ἵνα μὴ γένωμαι σκωραμὶς κωμῳδική.</TextUnit>
    <TextUnit id="392" loc="372">οὗτος τί ποιεῖς; οὔτι που χέζεις;   ἐγώ;</TextUnit>
    <TextUnit id="393" loc="373">οὐ δῆτ' ἔτι γε μὰ τὸν Δί', ἀλλ' ἀνίσταμαι.</TextUnit>
    <TextUnit id="394" loc="374">τὸ τῆς γυναικὸς δ' ἀμπέχει χιτώνιον;</TextUnit>
    <TextUnit id="395" loc="375">ἐν τῷ σκότῳ γὰρ τοῦτ' ἔτυχον ἔνδον λαβών.</TextUnit>
    <TextUnit id="396" loc="376">ἀτὰρ πόθεν ἥκεις ἐτεόν;   ἐξ ἐκκλησίας.</TextUnit>
    <TextUnit id="397" loc="377">ἤδη λέλυται γάρ;   νὴ Δί' ὄρθριον μὲν οὖν.</TextUnit>
    <TextUnit id="398" loc="378">καὶ δῆτα πολὺν ἡ μίλτος ὦ Ζεῦ φίλτατε</TextUnit>
    <TextUnit id="399" loc="379">γέλων παρέσχεν, ἣν προσέρραινον κύκλῳ.</TextUnit>
    <TextUnit id="400" loc="380">τὸ τριώβολον δῆτ' ἔλαβες;   εἰ γὰρ ὤφελον.</TextUnit>
    <TextUnit id="401" loc="381">ἀλλ' ὕστερος νῦν ἦλθον, ὥστ' αἰσχύνομαι</TextUnit>
    <TextUnit id="402" loc="382">μὰ τὸν Δί' οὐδέν' ἄλλον ἢ τὸν θύλακον.</TextUnit>
    <TextUnit id="403" loc="383">τὸ δ' αἴτιον τί;   πλεῖστος ἀνθρώπων ὄχλος,</TextUnit>
    <TextUnit id="404" loc="384">ὅσος οὐδεπώποτ' ἦλθ' ἁθρόος ἐς τὴν πύκνα.</TextUnit>
    <TextUnit id="405" loc="385">καὶ δῆτα πάντες σκυτοτόμοις ᾐκάζομεν</TextUnit>
    <TextUnit id="406" loc="386">ὁρῶντες αὐτούς. οὐ γὰρ ἀλλ' ὑπερφυῶς</TextUnit>
    <TextUnit id="407" loc="387">ὡς λευκοπληθὴς ἦν ἰδεῖν ἡκκλησία:</TextUnit>
    <TextUnit id="408" loc="388">ὥστ' οὐκ ἔλαβον οὔτ' αὐτὸς οὔτ' ἄλλοι συχνοί.</TextUnit>
    <TextUnit id="409" loc="389">οὐδ' ἄρ' ἂν ἐγὼ λάβοιμι νῦν ἐλθών;   πόθεν;</TextUnit>
    <TextUnit id="410" loc="390">οὐδ' εἰ μὰ Δία τότ' ἦλθες ὅτε τὸ δεύτερον</TextUnit>
    <TextUnit id="411" loc="391">ἁλεκτρυὼν ἐφθέγγετ'.   οἴμοι δείλαιος.</TextUnit>
    <TextUnit id="412" loc="392">̓Αντίλοχ' ἀποίμωξόν με τοῦ τριωβόλου</TextUnit>
    <TextUnit id="413" loc="393">τὸν ζῶντα μᾶλλον. τἀμὰ γὰρ διοίχεται.</TextUnit>
    <TextUnit id="414" loc="394">ἀτὰρ τί τὸ πρᾶγμ' ἦν, ὅτι τοσοῦτον χρῆμ' ὄχλου</TextUnit>
    <TextUnit id="415" loc="395">οὕτως ἐν ὥρᾳ ξυνελέγη;   τί δ' ἄλλο γ' ἢ</TextUnit>
    <TextUnit id="416" loc="396">ἔδοξε τοῖς πρυτάνεσι περὶ σωτηρίας</TextUnit>
    <TextUnit id="417" loc="397">γνώμας καθεῖναι τῆς πόλεως; κᾆτ' εὐθέως</TextUnit>
    <TextUnit id="418" loc="398">πρῶτος Νεοκλείδης ὁ γλάμων παρείρπυσεν.</TextUnit>
    <TextUnit id="419" loc="399">κἄπειθ' ὁ δῆμος ἀναβοᾷ πόσον δοκεῖς,</TextUnit>
    <TextUnit id="420" loc="400">“οὐ δεινὰ τολμᾶν τουτονὶ δημηγορεῖν,</TextUnit>
    <TextUnit id="421" loc="401">καὶ ταῦτα περὶ σωτηρίας προκειμένου,</TextUnit>
    <TextUnit id="422" loc="402">ὃς αὐτὸς αὑτῷ βλεφαρίδ' οὐκ ἐσώσατο;”</TextUnit>
    <TextUnit id="423" loc="403">ὁ δ' ἀναβοήσας καὶ περιβλέψας ἔφη,</TextUnit>
    <TextUnit id="424" loc="404">“τί δαί με χρῆν δρᾶν;”   “σκόροδ' ὁμοῦ τρίψαντ' ὀπῷ</TextUnit>
    <TextUnit id="425" loc="405">τιθύμαλλον ἐμβαλόντα τοῦ Λακωνικοῦ</TextUnit>
    <TextUnit id="426" loc="406">σαυτοῦ παραλείφειν τὰ βλέφαρα τῆς ἑσπέρας,”</TextUnit>
    <TextUnit id="427" loc="407">ἔγωγ' ἂν εἶπον, εἰ παρὼν ἐτύγχανον.</TextUnit>
    <TextUnit id="428" loc="408">μετὰ τοῦτον Εὐαίων ὁ δεξιώτατος</TextUnit>
    <TextUnit id="429" loc="409">παρῆλθε γυμνός, ὡς ἐδόκει τοῖς πλείοσιν:</TextUnit>
    <TextUnit id="430" loc="410">αὐτός γε μέντοὔφασκεν ἱμάτιον ἔχειν:</TextUnit>
    <TextUnit id="431" loc="411">κἄπειτ' ἔλεξε δημοτικωτάτους λόγους:</TextUnit>
    <TextUnit id="432" loc="412">“ὁρᾶτε μέν με δεόμενον σωτηρίας</TextUnit>
    <TextUnit id="433" loc="413">τετραστατήρου καὐτόν: ἀλλ' ὅμως ἐρῶ</TextUnit>
    <TextUnit id="434" loc="414">ὡς τὴν πόλιν καὶ τοὺς πολίτας σώσετε.</TextUnit>
    <TextUnit id="435" loc="415">ἢν γὰρ παρέχωσι τοῖς δεομένοις οἱ κναφῆς</TextUnit>
    <TextUnit id="436" loc="416">χλαίνας, ἐπειδὰν πρῶτον ἥλιος τραπῇ,</TextUnit>
    <TextUnit id="437" loc="417">πλευρῖτις ἡμῶν οὐδέν' ἂν λάβοι ποτέ.</TextUnit>
    <TextUnit id="438" loc="418">ὅσοις δὲ κλίνη μή 'στι μηδὲ στρώματα,</TextUnit>
    <TextUnit id="439" loc="419">ἰέναι καθευδήσοντας ἀπονενιμμένους</TextUnit>
    <TextUnit id="440" loc="420">ἐς τῶν σκυλοδεψῶν: ἢν δ' ἀποκλῄῃ θύρᾳ</TextUnit>
    <TextUnit id="441" loc="421">χειμῶνος ὄντος, τρεῖς σισύρας ὀφειλέτω.”</TextUnit>
    <TextUnit id="442" loc="422">νὴ τὸν Διόνυσον χρηστά γ': εἰ δ' ἐκεῖνά γε</TextUnit>
    <TextUnit id="443" loc="423">προσέθηκεν, οὐδεὶς ἀντεχειροτόνησεν ἄν,</TextUnit>
    <TextUnit id="444" loc="424">τοὺς ἀλφιταμοιβοὺς τοῖς ἀπόροις τρεῖς χοίνικας</TextUnit>
    <TextUnit id="445" loc="425">δεῖπνον παρέχειν ἅπασιν ἢ κλάειν μακρά,</TextUnit>
    <TextUnit id="446" loc="426">ἵνα τοῦτ' ἀπέλαυσαν Ναυσικύδους τἀγαθόν.</TextUnit>
    <TextUnit id="447" loc="427">μετὰ τοῦτο τοίνυν εὐπρεπὴς νεανίας</TextUnit>
    <TextUnit id="448" loc="428">λευκός τις ἀνεπήδης' ὅμοιος Νικίᾳ</TextUnit>
    <TextUnit id="449" loc="429">δημηγορήσων, κἀπεχείρησεν λέγειν</TextUnit>
    <TextUnit id="450" loc="430">ὡς χρὴ παραδοῦναι ταῖς γυναιξὶ τὴν πόλιν.</TextUnit>
    <TextUnit id="451" loc="431">εἶτ' ἐθορύβησαν κἀνέκραγον ὡς εὖ λέγοι,</TextUnit>
    <TextUnit id="452" loc="432">τὸ σκυτοτομικὸν πλῆθος, οἱ δ' ἐκ τῶν ἀγρῶν</TextUnit>
    <TextUnit id="453" loc="433">ἀνεβορβόρυξαν.   νοῦν γὰρ εἶχον νὴ Δία.</TextUnit>
    <TextUnit id="454" loc="434">ἀλλ' ἦσαν ἥττους: ὁ δὲ κατεῖχε τῇ βοῇ,</TextUnit>
    <TextUnit id="455" loc="435">τὰς μὲν γυναῖκας πόλλ' ἀγαθὰ λέγων, σὲ δὲ</TextUnit>
    <TextUnit id="456" loc="436">πολλὰ κακά.   καὶ τί εἶπε;   πρῶτον μέν ς' ἔφη</TextUnit>
    <TextUnit id="457" loc="437">εἶναι πανοῦργον.   καὶ σέ;   μή πω τοῦτ' ἔρῃ.</TextUnit>
    <TextUnit id="458" loc="438">κἄπειτα κλέπτην.   ἐμὲ μόνον;   καὶ νὴ Δία</TextUnit>
    <TextUnit id="459" loc="439">καὶ συκοφάντην.   ἐμὲ μόνον;   καὶ νὴ Δία</TextUnit>
    <TextUnit id="460" loc="440">τωνδὶ τὸ πλῆθος.   τίς δὲ τοῦτ' ἄλλως λέγει;</TextUnit>
    <TextUnit id="461" loc="441">γυναῖκα δ' εἶναι πρᾶγμ' ἔφη νουβυστικὸν</TextUnit>
    <TextUnit id="462" loc="442">καὶ χρηματοποιόν: κοὔτε τἀπόρρητ' ἔφη</TextUnit>
    <TextUnit id="463" loc="443">ἐκ Θεσμοφόροιν ἑκάστοτ' αὐτὰς ἐκφέρειν,</TextUnit>
    <TextUnit id="464" loc="444">σὲ δὲ κἀμὲ βουλεύοντε τοῦτο δρᾶν ἀεί.</TextUnit>
    <TextUnit id="465" loc="445">καὶ νὴ τὸν ̔Ερμῆν τοῦτό γ' οὐκ ἐψεύσατο.</TextUnit>
    <TextUnit id="466" loc="446">ἔπειτα συμβάλλειν πρὸς ἀλλήλας ἔφη</TextUnit>
    <TextUnit id="467" loc="447">ἱμάτια χρυσί' ἀργύριον ἐκπώματα</TextUnit>
    <TextUnit id="468" loc="448">μόνας μόναις, οὐ μαρτύρων ἐναντίον,</TextUnit>
    <TextUnit id="469" loc="449">καὶ ταῦτ' ἀποφέρειν πάντα κοὐκ ἀποστερεῖν,</TextUnit>
    <TextUnit id="470" loc="450">ἡμῶν δὲ τοὺς πολλοὺς ἔφασκε τοῦτο δρᾶν.</TextUnit>
    <TextUnit id="471" loc="451">νὴ τὸν Ποσειδῶ μαρτύρων γ' ἐναντίον.</TextUnit>
    <TextUnit id="472" loc="452">οὐ συκοφαντεῖν, οὐ διώκειν, οὐδὲ τὸν</TextUnit>
    <TextUnit id="473" loc="453">δῆμον καταλύειν, ἀλλὰ πολλὰ κἀγαθά,</TextUnit>
    <TextUnit id="474" loc="454">ἕτερά τε πλεῖστα τὰς γυναῖκας ηὐλόγει.</TextUnit>
    <TextUnit id="475" loc="455">τί δῆτ' ἔδοξεν;   ἐπιτρέπειν γε τὴν πόλιν</TextUnit>
    <TextUnit id="476" loc="456">ταύταις. ἐδόκει γὰρ τοῦτο μόνον ἐν τῇ πόλει</TextUnit>
    <TextUnit id="477" loc="457">οὔπω γεγενῆσθαι.   καὶ δέδοκται;   φήμ' ἐγώ.</TextUnit>
    <TextUnit id="478" loc="458">ἅπαντά τ' αὐταῖς ἐστι προστεταγμένα</TextUnit>
    <TextUnit id="479" loc="459">ἃ τοῖσιν ἀστοῖς ἔμελεν;   οὕτω ταῦτ' ἔχει.</TextUnit>
    <TextUnit id="480" loc="460">οὐδ' ἐς δικαστήριον ἄρ' εἶμ' ἀλλ' ἡ γυνή;</TextUnit>
    <TextUnit id="481" loc="461">οὐδ' ἔτι σὺ θρέψεις οὓς ἔχεις ἀλλ' ἡ γυνή.</TextUnit>
    <TextUnit id="482" loc="462">οὐδὲ στένειν τὸν ὄρθρον ἔτι πρᾶγμ' ἆρά μοι;</TextUnit>
    <TextUnit id="483" loc="463">μὰ Δί' ἀλλὰ ταῖς γυναιξὶ ταῦτ' ἤδη μέλει:</TextUnit>
    <TextUnit id="484" loc="464">σὺ δ' ἀστενακτὶ περδόμενος οἴκοι μενεῖς.</TextUnit>
    <TextUnit id="485" loc="465">ἐκεῖνο δεινὸν τοῖσιν ἡλίκοισι νῷν,</TextUnit>
    <TextUnit id="486" loc="466">μὴ παραλαβοῦσαι τῆς πόλεως τὰς ἡνίας</TextUnit>
    <TextUnit id="487" loc="467">ἔπειτ' ἀναγκάζωσι πρὸς βίαν—   τί δρᾶν;</TextUnit>
    <TextUnit id="488" loc="468">κινεῖν ἑαυτάς.   ἢν δὲ μὴ δυνώμεθα;</TextUnit>
    <TextUnit id="489" loc="469">ἄριστον οὐ δώσουσι.   σὺ δέ γε νὴ Δία</TextUnit>
    <TextUnit id="490" loc="470">δρᾶ ταῦθ', ἵν' ἀριστᾷς τε καὶ κινῇς ἅμα.</TextUnit>
    <TextUnit id="491" loc="471">τὸ πρὸς βίαν δεινότατον.   ἀλλ' εἰ τῇ πόλει</TextUnit>
    <TextUnit id="492" loc="472">τοῦτο ξυνοίσει, ταῦτα χρὴ πάντ' ἄνδρα δρᾶν.</TextUnit>
    <TextUnit id="493" loc="473">λόγος γέ τοί τις ἔστι τῶν γεραιτέρων,</TextUnit>
    <TextUnit id="494" loc="474">ἀνόηθ' ὅς' ἂν καὶ μῶρα βουλευσώμεθα,</TextUnit>
    <TextUnit id="495" loc="475">ἅπαντ' ἐπὶ τὸ βέλτιον ἡμῖν ξυμφέρειν.</TextUnit>
    <TextUnit id="496" loc="476">καὶ ξυμφέροι γ' ὦ πότνια Παλλὰς καὶ θεοί.</TextUnit>
    <TextUnit id="497" loc="477">ἀλλ' εἶμι: σὺ δ' ὑγίαινε.   καὶ σύ γ' ὦ Χρέμης.</TextUnit>
    <TextUnit id="498" loc="478">ἔμβα χώρει.</TextUnit>
    <TextUnit id="499" loc="479">ἆρ' ἔστι τῶν ἀνδρῶν τις ἡμῖν ὅστις ἐπακολουθεῖ;</TextUnit>
    <TextUnit id="500" loc="480">στρέφου σκόπει,</TextUnit>
    <TextUnit id="501" loc="481">φύλαττε σαυτὴν ἀσφαλῶς, πολλοὶ γὰρ οἱ πανοῦργοι,</TextUnit>
    <TextUnit id="502" loc="482">μή πού τις ἐκ τοὔπισθεν ὢν τὸ σχῆμα καταφυλάξῃ.</TextUnit>
    <TextUnit id="503" loc="483">ἀλλ' ὡς μάλιστα τοῖν ποδοῖν ἐπικτυπῶν βάδιζε:</TextUnit>
    <TextUnit id="504" loc="484">ἡμῖν δ' ἂν αἰσχύνην φέροι</TextUnit>
    <TextUnit id="505" loc="485">πάσαισι παρὰ τοῖς ἀνδράσιν τὸ πρᾶγμα τοῦτ' ἐλεγχθέν.</TextUnit>
    <TextUnit id="506" loc="486">πρὸς ταῦτα συστέλλου σεαυτὴν</TextUnit>
    <TextUnit id="507" loc="487">καὶ περισκοπουμένη</TextUnit>
    <TextUnit id="508" loc="488">τἀνθένδε καὶ τἀκεῖσε καὶ</TextUnit>
    <TextUnit id="509" loc="489">τἀκ δεξιᾶς, μὴ ξυμφορὰ γενήσεται τὸ πρᾶγμα.</TextUnit>
    <TextUnit id="510" loc="490">ἀλλ' ἐγκονῶμεν: τοῦ τόπου γὰρ ἐγγύς ἐσμεν ἤδη,</TextUnit>
    <TextUnit id="511" loc="490">ὅθενπερ εἰς ἐκκλησίαν ὡρμώμεθ' ἡνίκ' ᾖμεν:</TextUnit>
    <TextUnit id="512" loc="491">τὴν δ' οἰκίαν ἔξεσθ' ὁρᾶν, ὅθενπερ ἡ στρατηγὸς</TextUnit>
    <TextUnit id="513" loc="492">ἔσθ' ἡ τὸ πρᾶγμ' εὑροῦς' ὃ νῦν ἔδοξε τοῖς πολίταις.</TextUnit>
    <TextUnit id="514" loc="493">ὥστ' εἰκὸς ἡμᾶς μὴ βραδύνειν ἔστ' ἐπαναμενούσας</TextUnit>
    <TextUnit id="515" loc="494">πώγωνας ἐξηρτημένας,</TextUnit>
    <TextUnit id="516" loc="495">μὴ καὶ τις †ὄψεθ' ἡμᾶς† χἠμῶν ἴσως κατείπῃ.</TextUnit>
    <TextUnit id="517" loc="496">ἀλλ' εἶα δεῦρ' ἐπὶ σκιᾶς</TextUnit>
    <TextUnit id="518" loc="497">ἐλθοῦσα πρὸς τὸ τειχίον</TextUnit>
    <TextUnit id="519" loc="498">παραβλέπουσα θατέρῳ</TextUnit>
    <TextUnit id="520" loc="499">πάλιν μετασκεύαζε σαυτὴν αὖθις ἥπερ ἦσθα,</TextUnit>
    <TextUnit id="521" loc="500">καὶ μὴ βράδυν': ὡς τήνδε καὶ δὴ τὴν στρατηγὸν ἡμῶν</TextUnit>
    <TextUnit id="522" loc="501">χωροῦσαν ἐξ ἐκκλησίας ὁρῶμεν. ἀλλ' ἐπείγου</TextUnit>
    <TextUnit id="523" loc="502">ἅπασα καὶ μίσει σάκον πρὸς τοῖν γνάθοιν ἔχουσα:</TextUnit>
    <TextUnit id="524" loc="503">χαὖται γὰρ ἥκουσιν πάλαι τὸ σχῆμα τοῦτ' ἔχουσαι.</TextUnit>
    <TextUnit id="525" loc="504">ταυτὶ μὲν ἡμῖν ὦ γυναῖκες εὐτυχῶς</TextUnit>
    <TextUnit id="526" loc="505">τὰ πράγματ' ἐκβέβηκεν ἁβουλεύσαμεν.</TextUnit>
    <TextUnit id="527" loc="506">ἀλλ' ὡς τάχιστα πρίν τιν' ἀνθρώπων ἰδεῖν,</TextUnit>
    <TextUnit id="528" loc="507">ῥιπτεῖτε χλαίνας, ἐμβὰς ἐκποδὼν ἴτω,</TextUnit>
    <TextUnit id="529" loc="508">χάλα συναπτοὺς ἡνίας Λακωνικάς,</TextUnit>
    <TextUnit id="530" loc="509">βακτηρίας ἄφεσθε. καὶ μέντοι σὺ μὲν</TextUnit>
    <TextUnit id="531" loc="510">ταύτας κατευτρέπιζ', ἐγὼ δὲ βούλομαι</TextUnit>
    <TextUnit id="532" loc="511">εἴσω παρερπύσασα πρὶν τὸν ἄνδρα με</TextUnit>
    <TextUnit id="533" loc="512">ἰδεῖν, καταθέσθαι θοἰμάτιον αὐτοῦ πάλιν</TextUnit>
    <TextUnit id="534" loc="513">ὅθενπερ ἔλαβον τἄλλα θ' ἁξηνεγκάμην.</TextUnit>
    <TextUnit id="535" loc="514">κεῖται καὶ δὴ πάνθ' ἅπερ εἶπας, σὸν δ' ἔργον τἄλλα διδάσκειν,</TextUnit>
    <TextUnit id="536" loc="515">ὅ τί σοι δρῶσαι ξύμφορον ἡμεῖς δόξομεν ὀρθῶς ὑπακούειν.</TextUnit>
    <TextUnit id="537" loc="516">οὐδεμιᾷ γὰρ δεινοτέρᾳ σου ξυμμείξας' οἶδα γυναικί.</TextUnit>
    <TextUnit id="538" loc="517">περιμείνατέ νυν, ἵνα τῆς ἀρχῆς ἣν ἄρτι κεχιεροτόνημαι,</TextUnit>
    <TextUnit id="539" loc="518">ξυμβούλοισιν πάσαις ὑμῖν χρήσωμαι. καὶ γὰρ ἐκεῖ μοι</TextUnit>
    <TextUnit id="540" loc="519">ἐν τῷ θορύβῳ καὶ τοῖς δεινοῖς ἀνδρειόταται γεγένησθε.</TextUnit>
    <TextUnit id="541" loc="520">αὕτη πόθεν ἥκεις Πραξαγόρα;   τί δ' ὦ μέλε</TextUnit>
    <TextUnit id="542" loc="521">σοὶ τοῦθ';   ὅ τί μοι τοῦτ' ἔστιν; ὡς εὐηθικῶς.</TextUnit>
    <TextUnit id="543" loc="522">οὔτοι παρὰ τοῦ μοιχοῦ γε φήσεις.   οὐκ ἴσως</TextUnit>
    <TextUnit id="544" loc="523">ἑνός γε.   καὶ μὴν βασανίσαι τουτί γέ σοι</TextUnit>
    <TextUnit id="545" loc="524">ἔξεστι.   πῶς;   εἰ τῆς κεφαλῆς ὄζω μύρου.</TextUnit>
    <TextUnit id="546" loc="525">τί δ'; οὐχὶ βινεῖται γυνὴ κἄνευ μύρου;</TextUnit>
    <TextUnit id="547" loc="526">οὐ δῆτα τάλαν ἔγωγε.   πῶς οὖν ὄρθριον</TextUnit>
    <TextUnit id="548" loc="527">ᾤχου σιωπῇ θοἰμάτιον λαβοῦσά μου;</TextUnit>
    <TextUnit id="549" loc="528">γυνή μέ τις νύκτωρ ἑταίρα καὶ φίλη</TextUnit>
    <TextUnit id="550" loc="529">μετεπέμψατ' ὠδίνουσα.   κᾆτ' οὐκ ἦν ἐμοὶ</TextUnit>
    <TextUnit id="551" loc="530">φράσασαν ἰέναι;   τῆς λεχοῦς δ' οὐ φροντίσαι</TextUnit>
    <TextUnit id="552" loc="531">οὕτως ἐχούσης ὦνερ;   εἰποῦσάν γέ μοι.</TextUnit>
    <TextUnit id="553" loc="532">ἀλλ' ἔστιν ἐνταῦθά τι κακόν.   μὰ τὼ θεὼ</TextUnit>
    <TextUnit id="554" loc="533">ἀλλ' ὥσπερ εἶχον ᾠχόμην: ἐδεῖτο δὲ</TextUnit>
    <TextUnit id="555" loc="534">ἥπερ μεθῆκέ μ' ἐξιέναι πάσῃ τέχνῃ.</TextUnit>
    <TextUnit id="556" loc="535">εἶτ' οὐ τὸ σαυτῆς ἱμάτιον ἐχρῆν ς' ἔχειν;</TextUnit>
    <TextUnit id="557" loc="536">ἀλλ' ἔμ' ἀποδύσας' ἐπιβαλοῦσα τοὔγκυκλον</TextUnit>
    <TextUnit id="558" loc="537">ᾤχου καταλιποῦς' ὡσπερεὶ προκείμενον,</TextUnit>
    <TextUnit id="559" loc="538">μόνον οὐ στεφανώσας' οὐδ' ἐπιθεῖσα λήκυθον.</TextUnit>
    <TextUnit id="560" loc="539">ψῦχος γὰρ ἦν, ἐγὼ δὲ λεπτὴ κἀσθενής:</TextUnit>
    <TextUnit id="561" loc="540">ἔπειθ' ἵν' ἀλεαίνοιμι, τοῦτ' ἠμπεσχόμην:</TextUnit>
    <TextUnit id="562" loc="541">σὲ δ' ἐν ἀλέᾳ κατακείμενον καὶ στρώμασιν</TextUnit>
    <TextUnit id="563" loc="542">κατέλιπον ὦνερ.   αἱ δὲ δὴ Λακωνικαὶ</TextUnit>
    <TextUnit id="564" loc="543">ᾤχοντο μετὰ σοῦ κατὰ τί χἠ βακτηρία;</TextUnit>
    <TextUnit id="565" loc="544">ἵνα θοἰμάτιον σώσαιμι, μεθυπεδησάμην</TextUnit>
    <TextUnit id="566" loc="545">μιμουμένη σε καὶ κτυποῦσα τοῖν ποδοῖν</TextUnit>
    <TextUnit id="567" loc="546">καὶ τοὺς λίθους παίουσα τῇ βακτηρίᾳ.</TextUnit>
    <TextUnit id="568" loc="547">οἶσθ' οὖν ἀπολωλεκυῖα πυρῶν ἑκτέα,</TextUnit>
    <TextUnit id="569" loc="548">ὃν χρῆν ἔμ' ἐξ ἐκκλησίας εἰληφέναι;</TextUnit>
    <TextUnit id="570" loc="549">μὴ φροντίσῃς: ἄρρεν γὰρ ἔτεκε παιδίον.</TextUnit>
    <TextUnit id="571" loc="550">ἡκκλησία;   μὰ Δί' ἀλλ' ἐφ' ἣν ἐγᾠχόμην.</TextUnit>
    <TextUnit id="572" loc="551">ἀτὰρ γεγένηται;</TextUnit>
    <TextUnit id="573" loc="552">ναὶ μὰ Δί'. οὐκ ᾔδησθά με</TextUnit>
    <TextUnit id="574" loc="553">φράσαντά σοι χθές;   ἄρτι γ' ἀναμιμνῄσκομαι.</TextUnit>
    <TextUnit id="575" loc="554">οὐδ' ἄρα τὰ δόξαντ' οἶσθα;   μὰ Δί ἐγὼ μὲν οὔ.</TextUnit>
    <TextUnit id="576" loc="555">κάθησο τοίνυν σηπίας μασωμένη.</TextUnit>
    <TextUnit id="577" loc="555">ὑμῖν δέ φασι παραδεδόσθαι τὴν πόλιν.</TextUnit>
    <TextUnit id="578" loc="556">τί δρᾶν; ὑφαίνειν;   οὐ μὰ Δί' ἀλλ' ἄρχειν.   τίνων;</TextUnit>
    <TextUnit id="579" loc="557">ἁπαξαπάντων τῶν κατὰ πόλιν πραγμάτων.</TextUnit>
    <TextUnit id="580" loc="558">νὴ τὴν ̓Αφροδίτην μακαρία γ' ἄρ ἡ πόλις</TextUnit>
    <TextUnit id="581" loc="559">ἔσται τὸ λοιπόν.   κατὰ τί;   πολλῶν οὕνεκα.</TextUnit>
    <TextUnit id="582" loc="560">οὐ γὰρ ἔτι τοῖς τολμῶσιν αὐτὴν αἰσχρὰ δρᾶν</TextUnit>
    <TextUnit id="583" loc="561">ἔσται τὸ λοιπόν, οὐδαμοῦ δὲ μαρτυρεῖν,</TextUnit>
    <TextUnit id="584" loc="562">οὐ συκοφαντεῖν—   μηδαμῶς πρὸς τῶν θεῶν</TextUnit>
    <TextUnit id="585" loc="563">τουτὶ ποιήσῃς μηδ' ἀφέλῃ μου τὸν βίον.</TextUnit>
    <TextUnit id="586" loc="564">ὦ δαιμόνι' ἀνδρῶν τὴν γυναῖκ' ἔα λέγειν.</TextUnit>
    <TextUnit id="587" loc="565">μὴ λωποδυτῆσαι, μὴ φθονεῖν τοῖς πλησίον,</TextUnit>
    <TextUnit id="588" loc="566">μὴ γυμνὸν εἶναι μὴ πένητα μηδένα,</TextUnit>
    <TextUnit id="589" loc="567">μὴ λοιδορεῖσθαι, μὴ 'νεχυραζόμενον φέρειν.</TextUnit>
    <TextUnit id="590" loc="568">νὴ τὸν Ποσειδῶ μεγάλα γ', εἰ μὴ ψεύσεται.</TextUnit>
    <TextUnit id="591" loc="569">ἀλλ' ἀποφανῶ τοῦθ', ὥστε σέ τέ μοι μαρτυρεῖν</TextUnit>
    <TextUnit id="592" loc="570">καὶ τοῦτον αὐτὸν μηδὲν ἀντειπεῖν ἐμοι.</TextUnit>
    <TextUnit id="593" loc="571">νῦν δὴ δεῖ σε πυκνὴν φρένα καὶ φιλόσοφον ἐγείρειν</TextUnit>
    <TextUnit id="594" loc="572">φροντίδ' ἐπισταμένην</TextUnit>
    <TextUnit id="595" loc="573">ταῖσι φίλαισιν ἀμύνειν.</TextUnit>
    <TextUnit id="596" loc="574">καινὴ γὰρ ἐπ' εὐτυχίαισιν</TextUnit>
    <TextUnit id="597" loc="575">ἔρχεται γλώττης ἐπίνοια πολίτην</TextUnit>
    <TextUnit id="598" loc="575">δῆμον ἐπαγλαϊοῦσα</TextUnit>
    <TextUnit id="599" loc="576">μυρίαισιν ὠφελίαισι βίου: δηλοῦν δ' ὅ τί περ δύνασαι</TextUnit>
    <TextUnit id="600" loc="577">καιρός.</TextUnit>
    <TextUnit id="601" loc="578">δεῖται γάρ τοι σοφοῦ τινος ἐξευρήματος ἡ πόλις ἡμῶν.</TextUnit>
    <TextUnit id="602" loc="579">ἀλλὰ πέραινε μόνον</TextUnit>
    <TextUnit id="603" loc="580">μήτε δεδραμένα μήτ' εἰρημένα πω πρότερον:</TextUnit>
    <TextUnit id="604" loc="580">μισοῦσι γὰρ ἢν τὰ παλαιὰ πολλάκις θεῶνται.</TextUnit>
    <TextUnit id="605" loc="581">ἀλλ' οὐ μέλλειν, ἀλλ' ἅπτεσθαι καὶ δὴ χρῆν ταῖς διανοίαις,</TextUnit>
    <TextUnit id="606" loc="582">ὡς τὸ ταχύνειν χαρίτων μετέχει πλεῖστον παρὰ τοῖσι θεαταῖς.</TextUnit>
    <TextUnit id="607" loc="583">καὶ μὴν ὅτι μὲν χρηστὰ διδάξω πιστεύω: τοὺς δὲ θεατάς,</TextUnit>
    <TextUnit id="608" loc="584">εἰ καινοτομεῖν ἐθελήσουσιν καὶ μὴ τοῖς ἠθάσι λίαν</TextUnit>
    <TextUnit id="609" loc="585">τοῖς τ' ἀρχαίοις ἐνδιατρίβειν, τοῦτ' ἔσθ' ὃ μάλιστα δέδοικα.</TextUnit>
    <TextUnit id="610" loc="586">περὶ μὲν τοίνυν τοῦ καινοτομεῖν μὴ δείσῃς: τοῦτο γὰρ ἡμῖν</TextUnit>
    <TextUnit id="611" loc="587">δρᾶν ἀντ' ἄλλης ἀρχῆς ἐστιν, τῶν δ' ἀρχαίων ἀμελῆσαι.</TextUnit>
    <TextUnit id="612" loc="588">μή νυν πρότερον μηδεὶς ὑμῶν ἀντείπῃ μηδ' ὑποκρούσῃ,</TextUnit>
    <TextUnit id="613" loc="589">πρὶν ἐπίστασθαι τὴν ἐπίνοιαν καὶ τοῦ φράζοντος ἀκοῦσαι.</TextUnit>
    <TextUnit id="614" loc="590">κοινωνεῖν γὰρ πάντας φήσω χρῆναι πάντων μετέχοντας</TextUnit>
    <TextUnit id="615" loc="591">κἀκ ταὐτοῦ ζῆν, καὶ μὴ τὸν μὲν πλουτεῖν, τὸν δ' ἄθλιον εἶναι,</TextUnit>
    <TextUnit id="616" loc="592">μηδὲ γεωργεῖν τὸν μὲν πολλήν, τῷ δ' εἶναι μηδὲ ταφῆναι,</TextUnit>
    <TextUnit id="617" loc="593">μηδ' ἀνδραπόδοις τὸν μὲν χρῆσθαι πολλοῖς, τὸν δ' οὐδ' ἀκολούθῳ:</TextUnit>
    <TextUnit id="618" loc="594">ἀλλ' ἕνα ποιῶ κοινὸν πᾶσιν βίοτον καὶ τοῦτον ὅμοιον.</TextUnit>
    <TextUnit id="619" loc="595">πῶς οὖν ἔσται κοινὸς ἅπασιν;  κατέδει πέλεθον πρότερός μου.</TextUnit>
    <TextUnit id="620" loc="596">καὶ τῶν πελέθων κοινωνοῦμεν;  μὰ Δί' ἀλλ' ἔφθης μ' ὑποκρούσας.</TextUnit>
    <TextUnit id="621" loc="597">τοῦτο γὰρ ἤμελλον ἐγὼ λέξειν: τὴν γῆν πρώτιστα ποιήσω</TextUnit>
    <TextUnit id="622" loc="598">κοινὴν πάντων καὶ τἀργύριον καὶ τἄλλ' ὁπός' ἐστὶν ἑκάστῳ.</TextUnit>
    <TextUnit id="623" loc="599">εἶτ' ἀπὸ τούτων κοινῶν ὄντων ἡμεῖς βοσκήσομεν ὑμᾶς</TextUnit>
    <TextUnit id="624" loc="600">ταμιευόμεναι καὶ φειδόμεναι καὶ τὴν γνώμην προσέχουσαι.</TextUnit>
    <TextUnit id="625" loc="601">πῶς οὖν ὅστις μὴ κέκτηται γῆν ἡμῶν, ἀργύριον δὲ</TextUnit>
    <TextUnit id="626" loc="602">καὶ Δαρεικοὺς ἀφανῆ πλοῦτον;  τοῦτ' ἐς τὸ μέσον καταθήσει.</TextUnit>
    <TextUnit id="627" loc="603">καὶ μὴ καταθεὶς ψευδορκήσει.  κἀκτήσατο γὰρ διὰ τοῦτο.</TextUnit>
    <TextUnit id="628" loc="604">ἀλλ' οὐδέν τοι χρήσιμον ἔσται πάντως αὐτῷ.  κατὰ δὴ τί;</TextUnit>
    <TextUnit id="629" loc="605">οὐδεὶς οὐδὲν πενίᾳ δράσει: πάντα γὰρ ἕξουσιν ἅπαντες,</TextUnit>
    <TextUnit id="630" loc="606">ἄρτους τεμάχη μάζας χλαίνας οἶνον στεφάνους ἐρεβίνθους.</TextUnit>
    <TextUnit id="631" loc="607">ὥστε τί κέρδος μὴ καταθεῖναι; σὺ γὰρ ἐξευρὼν ἀπόδειξον.</TextUnit>
    <TextUnit id="632" loc="608">οὔκουν καὶ νῦν οὗτοι μᾶλλον κλέπτους' οἷς ταῦτα πάρεστιν;</TextUnit>
    <TextUnit id="633" loc="609">πρότερόν γ' ὦταῖρ' ὅτε τοῖσι νόμοις διεχρώμεθα τοῖς προτέροισιν:</TextUnit>
    <TextUnit id="634" loc="610">νῦν δ' ἔσται γὰρ βίος ἐκ κοινοῦ, τί τὸ κέρδος μὴ καταθεῖναι;</TextUnit>
    <TextUnit id="635" loc="611">ἢν μείρακ' ἰδὼν ἐπιθυμήσῃ καὶ βούληται σκαλαθῦραι,</TextUnit>
    <TextUnit id="636" loc="612">ἕξει τούτων ἀφελὼν δοῦναι, τῶν ἐκ κοινοῦ δὲ μεθέξει</TextUnit>
    <TextUnit id="637" loc="613">ξυγκαταδαρθών.  ἀλλ' ἐξέσται προῖκ' αὐτῷ ξυγκαταδαρθεῖν.</TextUnit>
    <TextUnit id="638" loc="614">καὶ ταύτας γὰρ κοινὰς ποιῶ τοῖς ἀνδράσι συγκατακεῖσθαι</TextUnit>
    <TextUnit id="639" loc="615">καὶ παιδοποιεῖν τῷ βουλομένῳ.  πῶς οὖν οὐ πάντες ἴασιν</TextUnit>
    <TextUnit id="640" loc="616">ἐπὶ τὴν ὡραιοτάτην αὐτῶν καὶ ζητήσουσιν ἐρείδειν;</TextUnit>
    <TextUnit id="641" loc="617">αἱ φαυλότεραι καὶ σιμότεραι παρὰ τὰς σεμνὰς καθεδοῦνται:</TextUnit>
    <TextUnit id="642" loc="618">κᾆτ' ἢν ταύτης ἐπιθυμήσῃ, τὴν αἰσχρὰν πρῶθ' ὑποκρούσει.</TextUnit>
    <TextUnit id="643" loc="619">καὶ πῶς ἡμᾶς τοὺς πρεσβύτας, ἢν ταῖς αἰσχραῖσι συνῶμεν,</TextUnit>
    <TextUnit id="644" loc="620">οὐκ ἐπιλείψει τὸ πέος πρότερον πρὶν ἐκεῖς' οἷ φῂς ἀφικέσθαι;</TextUnit>
    <TextUnit id="645" loc="621">οὐχὶ μαχοῦνται: περὶ σοῦ θάρρει: μὴ δείσῃς: οὐχὶ μαχοῦνται.</TextUnit>
    <TextUnit id="646" loc="622">περὶ τοῦ;  τοῦ μὴ ξυγκαταδαρθεῖν. καὶ σοὶ τοιοῦτον ὑπάρχει.</TextUnit>
    <TextUnit id="647" loc="623">τὸ μὲν ὑμέτερον γνώμην τιν' ἔχει: προβεβούλευται γάρ, ὅπως ἂν</TextUnit>
    <TextUnit id="648" loc="624">μηδεμιᾶς ᾖ τρύπημα κενόν: τὸ δὲ τῶν ἀνδρῶν τί ποιήσει;</TextUnit>
    <TextUnit id="649" loc="625">φεύξονται γὰρ τοὺς αἰσχίους, ἐπὶ τοὺς δὲ καλοὺς βαδιοῦνται.</TextUnit>
    <TextUnit id="650" loc="626">ἀλλὰ φυλάξους' οἱ φαυλότεροι τοὺς καλλίους ἀπιόντας</TextUnit>
    <TextUnit id="651" loc="627">ἀπὸ τοῦ δείπνου καὶ τηρήσους' ἐπὶ τοῖσιν δημοσίοισιν:</TextUnit>
    <TextUnit id="652" loc="628">κοὐκ ἐξέσται παρὰ τοῖσι καλοῖς καὶ τοῖς μεγάλοις καταδαρθεῖν</TextUnit>
    <TextUnit id="653" loc="629">ταῖσι γυναιξὶ πρὶν ἂν τοῖς αἰσχροῖς καὶ τοῖς μικροῖς χαρίσωνται.</TextUnit>
    <TextUnit id="654" loc="630">ἡ Λυσικράτους ἄρα νυνὶ ῥὶς ἴσα τοῖσι καλοῖσι φρονήσει.</TextUnit>
    <TextUnit id="655" loc="631">νὴ τὸν ̓Απόλλω καὶ δημοτική γ' ἡ γνώμη καὶ καταχήνη</TextUnit>
    <TextUnit id="656" loc="632">τῶν σεμνοτέρων ἔσται πολλὴ καὶ τῶν σφραγῖδας ἐχόντων,</TextUnit>
    <TextUnit id="657" loc="633">ὅταν ἐμβάδ' ἔχων εἴπῃ πρότερος, “παραχώρει κᾆτ' ἐπιτήρει,</TextUnit>
    <TextUnit id="658" loc="634">ὅταν ἤδη 'γὼ διαπραξάμενος παραδῶ σοι δευτεριάζειν.”</TextUnit>
    <TextUnit id="659" loc="635">πῶς οὖν οὕτω ζώντων ἡμῶν τοὺς αὑτοῦ παῖδας ἕκαστος</TextUnit>
    <TextUnit id="660" loc="636">ἔσται δυνατὸς διαγιγνώσκειν;  τί δὲ δεῖ; πατέρας γὰρ ἅπαντας</TextUnit>
    <TextUnit id="661" loc="637">τοὺς πρεσβυτέρους αὑτῶν εἶναι τοῖσι χρόνοισιν νομιοῦσιν.</TextUnit>
    <TextUnit id="662" loc="638">οὐκοῦν ἄγξους' εὖ καὶ χρηστῶς ἑξῆς τὸν πάντα γέροντα</TextUnit>
    <TextUnit id="663" loc="639">διὰ τὴν ἄγνοιαν, ἐπεὶ καὶ νῦν γιγνώσκοντες πατέρ' ὄντα</TextUnit>
    <TextUnit id="664" loc="640">ἄγχουσι. τί δῆθ' ὅταν ἀγνὼς ᾖ; πῶς οὐ τότε κἀπιχεσοῦνται;</TextUnit>
    <TextUnit id="665" loc="641">ἀλλ' ὁ παρεστὼς οὐκ ἐπιτρέψει: τότε δ' αὐτοῖς οὐκ ἔμελ' οὐδὲν</TextUnit>
    <TextUnit id="666" loc="642">τῶν ἀλλοτρίων ὅστις τύπτοι: νῦν δ' ἢν πληγέντος ἀκούσῃ,</TextUnit>
    <TextUnit id="667" loc="643">μὴ αὐτὸν ἐκεῖνον τύπτῃ δεδιὼς τοῖς δρῶσιν τοῦτο μαχεῖται.</TextUnit>
    <TextUnit id="668" loc="644">τὰ μὲν ἄλλα λέγεις οὐδὲν σκαιῶς: εἰ δὲ προσελθὼν ̓Επίκουρος</TextUnit>
    <TextUnit id="669" loc="645">ἢ Λευκολόφας πάππαν με καλεῖ, τοῦτ' ἤδη δεινὸν ἀκοῦσαι.</TextUnit>
    <TextUnit id="670" loc="646">πολὺ μέντοι δεινότερον τούτου τοῦ πράγματός ἐστι,  τὸ ποῖον;</TextUnit>
    <TextUnit id="671" loc="647">εἴ σε φιλήσειεν ̓Αρίστυλλος φάσκων αὑτοῦ πατέρ' εἶναι.</TextUnit>
    <TextUnit id="672" loc="648">οἰμώζοι γ' ἂν καὶ κωκύοι.  σὺ δέ γ' ὄζοις ἂν καλαμίνθης,</TextUnit>
    <TextUnit id="673" loc="649">ἀλλ' οὗτος μὲν πρότερον γέγονεν πρὶν τὸ ψήφισμα γενέσθαι,</TextUnit>
    <TextUnit id="674" loc="650">ὥστ' οὐχὶ δέος μή σε φιλήσῃ.  δεινὸν μέντἂν ἐπεπόνθη.</TextUnit>
    <TextUnit id="675" loc="651">τὴν γῆν δὲ τίς ἔσθ' ὁ γεωργήσων;  οἱ δοῦλοι. σοὶ δὲ μελήσει,</TextUnit>
    <TextUnit id="676" loc="652">ὅταν ᾖ δεκάπουν τὸ στοιχεῖον, λιπαρὸν χωρεῖν ἐπὶ δεῖπνον.</TextUnit>
    <TextUnit id="677" loc="653">περὶ δ' ἱματίων τίς πόρος ἔσται; καὶ γὰρ τοῦτ' ἔστιν ἐρέσθαι.</TextUnit>
    <TextUnit id="678" loc="654">τὰ μὲν ὄνθ' ὑμῖν πρῶτον ὑπάρξει, τὰ δὲ λοίφ' ἡμεῖς ὑφανοῦμεν.</TextUnit>
    <TextUnit id="679" loc="655">ἓν ἔτι ζητῶ: πῶς ἤν τις ὄφλῃ παρὰ τοῖς ἄρχουσι δίκην τῳ,</TextUnit>
    <TextUnit id="680" loc="656">πόθεν ἐκτείσει ταύτην; οὐ γὰρ τῶν κοινῶν γ' ἐστὶ δίκαιον.</TextUnit>
    <TextUnit id="681" loc="657">ἀλλ' οὐδὲ δίκαι πρῶτον ἔσονται.  τουτὶ τοὔπος ς' ἐπιτρίψει.</TextUnit>
    <TextUnit id="682" loc="658">κἀγὼ ταύτην γνώμην ἐθέμην: τοῦ γὰρ τάλαν οὕνεκ' ἔσονται;</TextUnit>
    <TextUnit id="683" loc="659">πολλῶν οὕνεκα νὴ τὸν ̓Απόλλω: πρῶτον δ' ἑνὸς οὕνεκα δήπου,</TextUnit>
    <TextUnit id="684" loc="660">ἤν τις ὀφείλων ἐξαρνῆται.  πόθεν οὖν ἐδάνεις' ὁ δανείσας</TextUnit>
    <TextUnit id="685" loc="661">ἐν τῷ κοινῷ πάντων ὄντων; κλέπτων δήπου' στ' ἐπίδηλος.</TextUnit>
    <TextUnit id="686" loc="662">νὴ τὴν Δήμητρ' εὖ γε διδάσκεις. τουτὶ τοίνυν φρασάτω μοι,</TextUnit>
    <TextUnit id="687" loc="663">τῆς αἰκείας οἱ τύπτοντες πόθεν ἐκτείσουσιν, ἐπειδὰν</TextUnit>
    <TextUnit id="688" loc="664">εὐωχηθέντες ὑβρίζωσιν; τοῦτο γὰρ οἶμαί ς' ἀπορήσειν.</TextUnit>
    <TextUnit id="689" loc="665">ἀπὸ τῆς μάζης ἧς σιτεῖται: ταύτης γὰρ ὅταν τις ἀφαιρῇ,</TextUnit>
    <TextUnit id="690" loc="666">οὐχ ὑβριεῖται φαύλως οὕτως αὖθις τῇ γαστρὶ κολασθείς.</TextUnit>
    <TextUnit id="691" loc="667">οὐδ' αὖ κλέπτης οὐδεὶς ἔσται;  πῶς γὰρ κλέψει μετὸν αὐτῷ;</TextUnit>
    <TextUnit id="692" loc="668">οὐδ' ἀποδύσους' ἄρα τῶν νυκτῶν;  οὐκ ἢν οἴκοι γε καθεύδῃς,</TextUnit>
    <TextUnit id="693" loc="669">οὐδ' ἤν γε θύραζ' ὥσπερ πρότερον: βίοτος γὰρ πᾶσιν ὑπάρξει.</TextUnit>
    <TextUnit id="694" loc="670">ἢν δ' ἀποδύῃ γ', αὐτὸς δώσει. τί γὰρ αὐτῷ πρᾶγμα μάχεσθαι;</TextUnit>
    <TextUnit id="695" loc="671">ἔτερον γὰρ ἰὼν ἐκ τοῦ κοινοῦ κρεῖττον ἐκείνου κομιεῖται.</TextUnit>
    <TextUnit id="696" loc="672">οὐδὲ κυβεύσους' ἆρ' ἄνθρωποι;  περὶ τοῦ γὰρ τοῦτο ποιήσει;</TextUnit>
    <TextUnit id="697" loc="673">τὴν δὲ δίαιταν τίνα ποιήσεις;  κοινὴν πᾶσιν. τὸ γὰρ ἄστυ</TextUnit>
    <TextUnit id="698" loc="674">μίαν οἴκησίν φημι ποιήσειν συρρήξας' εἰς ἓν ἅπαντα,</TextUnit>
    <TextUnit id="699" loc="675">ὥστε βαδίζειν ὡς ἀλλήλους.  τὸ δὲ δεῖπνον ποῦ παραθήσεις;</TextUnit>
    <TextUnit id="700" loc="676">τὰ δικαστήρια καὶ τὰς στοιὰς ἀνδρῶνας πάντα ποιήσω.</TextUnit>
    <TextUnit id="701" loc="677">τὸ δὲ βῆμα τί σοι χρήσιμον ἔσται;  τοὺς κρατῆρας καταθήσω</TextUnit>
    <TextUnit id="702" loc="678">καὶ τὰς ὑδρίας, καὶ ῥαψῳδεῖν ἔσται τοῖς παιδαρίοισιν</TextUnit>
    <TextUnit id="703" loc="679">τοὺς ἀνδρείους ἐν τῷ πολέμῳ, κεἴ τις δειλὸς γεγένηται,</TextUnit>
    <TextUnit id="704" loc="680">ἵνα μὴ δειπνῶς' αἰσχυνόμενοι.  νὴ τὸν ̓Απόλλω χάριέν γε.</TextUnit>
    <TextUnit id="705" loc="681">τὰ δὲ κληρωτήρια ποῖ τρέψεις;  εἰς τὴν ἀγορὰν καταθήσω:</TextUnit>
    <TextUnit id="706" loc="682">κᾆτα στήσασα παρ' ̔Αρμοδίῳ κληρώσω πάντας, ἕως ἂν</TextUnit>
    <TextUnit id="707" loc="683">εἰδὼς ὁ λαχὼν ἀπίῃ χαίρων ἐν ὁποίῳ γράμματι δειπνεῖ:</TextUnit>
    <TextUnit id="708" loc="684">και κηρύξει τοὺς ἐκ τοῦ βῆτ' ἐπὶ τὴν στοιὰν ἀκολουθεῖν</TextUnit>
    <TextUnit id="709" loc="685">τὴν βασίλειον δειπνήσοντας: τὸ δὲ θῆτ' ἐς τὴν παρὰ ταύτην,</TextUnit>
    <TextUnit id="710" loc="686">τοὺς δ' ἐκ τοῦ κάππ' ἐς τὴν στοιὰν χωρεῖν τὴν ἀλφιτόπωλιν.</TextUnit>
    <TextUnit id="711" loc="687">ἵνα κάπτωσιν;  μὰ Δί' ἀλλ' ἵν' ἐκεῖ δειπνῶσιν.  ὅτῳ δὲ τὸ γράμμα</TextUnit>
    <TextUnit id="712" loc="688">μὴ 'ξελκυσθῇ καθ' ὃ δειπνήσει, τούτους ἀπελῶσιν ἅπαντες.</TextUnit>
    <TextUnit id="713" loc="689">ἀλλ' οὐκ ἔσται τοῦτο παρ' ἡμῖν:</TextUnit>
    <TextUnit id="714" loc="690">πᾶσι γὰρ ἄφθονα πάντα παρέξομεν,</TextUnit>
    <TextUnit id="715" loc="691">ὥστε μεθυσθεὶς αὐτῷ στεφάνῳ</TextUnit>
    <TextUnit id="716" loc="692">πᾶς τις ἄπεισιν τὴν δᾷδα λαβών.</TextUnit>
    <TextUnit id="717" loc="693">αἱ δὲ γυναῖκες κατὰ τὰς διόδους</TextUnit>
    <TextUnit id="718" loc="694">προσπίπτουσαι τοῖς ἀπὸ δείπνου</TextUnit>
    <TextUnit id="719" loc="695">τάδε λέξουσιν: “δεῦρο παρ' ἡμᾶς:</TextUnit>
    <TextUnit id="720" loc="696">ἐνθάδε μεῖράξ ἐσθ' ὡραία.”</TextUnit>
    <TextUnit id="721" loc="697">“παρ' ἐμοὶ δ' ἑτέρα”</TextUnit>
    <TextUnit id="722" loc="698">φήσει τις ἄνωθ' ἐξ ὑπερῴου,</TextUnit>
    <TextUnit id="723" loc="699">“καὶ καλλίστη καὶ λευκοτάτη:</TextUnit>
    <TextUnit id="724" loc="700">πρότερον μέντοι δεῖ σε καθεύδειν</TextUnit>
    <TextUnit id="725" loc="701">αὐτῆς παρ' ἐμοί.”</TextUnit>
    <TextUnit id="726" loc="702">τοῖς εὐπρεπέσιν δ' ἀκολουθοῦντες</TextUnit>
    <TextUnit id="727" loc="703">καὶ μειρακίοις οἱ φαυλότεροι</TextUnit>
    <TextUnit id="728" loc="704">τοιάδ' ἐροῦσιν: “ποῖ θεῖς οὗτος;</TextUnit>
    <TextUnit id="729" loc="705">πάντως οὐδὲν δράσεις ἐλθών:</TextUnit>
    <TextUnit id="730" loc="705">τοῖς γὰρ σιμοῖς καὶ τοῖς αἰσχροῖς</TextUnit>
    <TextUnit id="731" loc="706">ἐψήφισται προτέροις βινεῖν,</TextUnit>
    <TextUnit id="732" loc="707">ὑμᾶς δὲ τέως θρῖα λαβόντας</TextUnit>
    <TextUnit id="733" loc="708">διφόρου συκῆς</TextUnit>
    <TextUnit id="734" loc="709">ἐν τοῖς προθύροισι δέφεσθαι.”</TextUnit>
    <TextUnit id="735" loc="710">φέρε νυν φράσον μοι, ταῦτ' ἀρέσκει σφῷν;   πάνυ.</TextUnit>
    <TextUnit id="736" loc="711">βαδιστέον τἄρ' ἐστὶν εἰς ἀγορὰν ἐμοί,</TextUnit>
    <TextUnit id="737" loc="712">ἵν' ἀποδέχωμαι τὰ προσιόντα χρήματα,</TextUnit>
    <TextUnit id="738" loc="713">λαβοῦσα κηρύκαιναν εὔφωνόν τινα.</TextUnit>
    <TextUnit id="739" loc="714">ἐμὲ γὰρ ἀνάγκη ταῦτα δρᾶν ᾑρημένην</TextUnit>
    <TextUnit id="740" loc="715">ἄρχειν, καταστῆσαί τε τὰ ξυσσίτια,</TextUnit>
    <TextUnit id="741" loc="716">ὅπως ἂν εὐωχῆσθε πρῶτον τήμερον.</TextUnit>
    <TextUnit id="742" loc="717">ἤδη γὰρ εὐωχησόμεσθα;   φήμ' ἐγώ.</TextUnit>
    <TextUnit id="743" loc="718">ἔπειτα τὰς πόρνας καταπαῦσαι βούλομαι</TextUnit>
    <TextUnit id="744" loc="719">ἁπαξαπάσας.   ἵνα τί;   δῆλον τουτογί:</TextUnit>
    <TextUnit id="745" loc="720">ἵνα τῶν νέων ἔχωσιν αὗται τὰς ἀκμάς.</TextUnit>
    <TextUnit id="746" loc="721">καὶ τάς γε δούλας οὐχὶ δεῖ κοσμουμένας</TextUnit>
    <TextUnit id="747" loc="722">τὴν τῶν ἐλευθέρων ὑφαρπάζειν Κύπριν,</TextUnit>
    <TextUnit id="748" loc="723">ἀλλὰ παρὰ τοῖς δούλοισι κοιμᾶσθαι μόνον</TextUnit>
    <TextUnit id="749" loc="724">κατωνάκην τὸν χοῖρον ἀποτετιλμένας.</TextUnit>
    <TextUnit id="750" loc="725">φέρε νυν ἐγώ σοι παρακολουθῶ πλησίον,</TextUnit>
    <TextUnit id="751" loc="726">ἵν' ἀποβλέπωμαι καὶ λέγωσί μοι ταδί,</TextUnit>
    <TextUnit id="752" loc="727">τὸν τῆς στρατηγοῦ τοῦτον οὐ θαυμάζετε;</TextUnit>
    <TextUnit id="753" loc="728">ἐγὼ δ' ἵν' εἰς ἀγοράν γε τὰ σκεύη φέρω,</TextUnit>
    <TextUnit id="754" loc="729">προχειριοῦμαι κἀξετάσω τὴν οὐσίαν. Χοροῦ</TextUnit>
    <TextUnit id="755" loc="730">χώρει σὺ δεῦρο κιναχύρα καλὴ καλῶς</TextUnit>
    <TextUnit id="756" loc="731">τῶν χρημάτων θύραζε πρώτη τῶν ἐμῶν,</TextUnit>
    <TextUnit id="757" loc="732">ὅπως ἂν ἐντετριμμένη κανηφορῇς,</TextUnit>
    <TextUnit id="758" loc="733">πολλοὺς κάτω δὴ θυλάκους στρέψας' ἐμούς.</TextUnit>
    <TextUnit id="759" loc="734">ποῦ' σθ' ἡ διφροφόρος; ἡ χύτρα δεῦρ' ἔξιθι,</TextUnit>
    <TextUnit id="760" loc="735">νὴ Δία μέλαινά γ', οὐδ' ἂν εἰ τὸ φάρμακον</TextUnit>
    <TextUnit id="761" loc="736">ἕψους' ἔτυχες ᾧ Λυσικράτης μελαίνεται.</TextUnit>
    <TextUnit id="762" loc="737">ἵστω παρ' αὐτήν, δεῦρ' ἴθ', ἡ κομμώτρια.</TextUnit>
    <TextUnit id="763" loc="738">φέρε δεῦρο ταύτην τὴν ὑδρίαν ὑδριαφόρε</TextUnit>
    <TextUnit id="764" loc="739">ἐνταῦθα. σὺ δὲ δεῦρ' ἡ κιθαρῳδὸς ἔξιθι,</TextUnit>
    <TextUnit id="765" loc="740">πολλάκις ἀναστήσασά μ' εἰς ἐκκλησίαν</TextUnit>
    <TextUnit id="766" loc="741">ἀωρὶ νυκτῶν διὰ τὸν ὄρθριον νόμον.</TextUnit>
    <TextUnit id="767" loc="742">ὁ τὴν σκάφην λαβὼν προί̈τω: τὰ κηρία</TextUnit>
    <TextUnit id="768" loc="743">κόμιζε, τοὺς θαλλοὺς καθίστη πλησίον,</TextUnit>
    <TextUnit id="769" loc="744">καὶ τὼ τρίποδ' ἐξένεγκε καὶ τὴν λήκυθον.</TextUnit>
    <TextUnit id="770" loc="745">τὰ χυτρίδι' ἤδη καὶ τὸν ὄχλον ἀφίετε.</TextUnit>
    <TextUnit id="771" loc="746">ἐγὼ καταθήσω τἀμά; κακοδαίμων ἄρα</TextUnit>
    <TextUnit id="772" loc="747">ἀνὴρ ἔσομαι καὶ νοῦν ὀλίγον κεκτημένος.</TextUnit>
    <TextUnit id="773" loc="748">μὰ τὸν Ποσειδῶ γ' οὐδέποτ', ἀλλὰ βασανιῶ</TextUnit>
    <TextUnit id="774" loc="749">πρώτιστον αὐτὰ πολλάκις καὶ σκέψομαι.</TextUnit>
    <TextUnit id="775" loc="750">οὐ γὰρ τὸν ἐμὸν ἱδρῶτα καὶ φειδωλίαν</TextUnit>
    <TextUnit id="776" loc="751">οὐδὲν πρὸς ἔπος οὕτως ἀνοήτως ἐκβαλῶ,</TextUnit>
    <TextUnit id="777" loc="752">πρὶν ἂν ἐκπύθωμαι πᾶν τὸ πρᾶγμ' ὅπως ἔχει.</TextUnit>
    <TextUnit id="778" loc="753">οὗτος τί τὰ σκευάρια ταυτὶ βούλεται;</TextUnit>
    <TextUnit id="779" loc="754">πότερον μετοικιζόμενος ἐξενήνοχας</TextUnit>
    <TextUnit id="780" loc="755">αὔτ' ἢ φέρεις ἐνέχυρα θήσων;   οὐδαμῶς.</TextUnit>
    <TextUnit id="781" loc="756">τί δῆτ' ἐπὶ στοίχου 'στὶν οὕτως; οὔτι μὴ</TextUnit>
    <TextUnit id="782" loc="757">̔Ιέρωνι τῷ κήρυκι πομπὴν πέμπετε;</TextUnit>
    <TextUnit id="783" loc="758">μὰ Δί' ἀλλ' ἀποφέρειν αὐτὰ μέλλω τῇ πόλει</TextUnit>
    <TextUnit id="784" loc="759">ἐς τὴν ἀγορὰν κατὰ τοὺς δεδογμένους νόμους.</TextUnit>
    <TextUnit id="785" loc="760">μέλλεις ἀποφέρειν;   πάνυ γε.   κακοδαίμων ἄρ' εἶ</TextUnit>
    <TextUnit id="786" loc="761">νὴ τὸν Δία τὸν σωτῆρα.   πῶς;   πῶς; ῥᾳδίως.</TextUnit>
    <TextUnit id="787" loc="762">τί δ'; οὐχὶ πειθαρχεῖν με τοῖς νόμοισι δεῖ;</TextUnit>
    <TextUnit id="788" loc="763">ποίοισιν ὦ δύστηνε;   τοῖς δεδογμένοις.</TextUnit>
    <TextUnit id="789" loc="764">δεδογμένοισιν; ὡς ἀνόητος ἦσθ' ἄρα.</TextUnit>
    <TextUnit id="790" loc="765">ἀνόητος;   οὐ γάρ; ἠλιθιώτατος μὲν οὖν</TextUnit>
    <TextUnit id="791" loc="766">ἁπαξαπάντων.   ὅτι τὸ ταττόμενον ποιῶ;</TextUnit>
    <TextUnit id="792" loc="767">τὸ ταττόμενον γὰρ δεῖ ποιεῖν τὸν σώφρονα;</TextUnit>
    <TextUnit id="793" loc="768">μάλιστα πάντων.   τὸν μὲν οὖν ἀβέλτερον.</TextUnit>
    <TextUnit id="794" loc="769">σὺ δ' οὐ καταθεῖναι διανοεῖ;   φυλάξομαι,</TextUnit>
    <TextUnit id="795" loc="770">πρὶν ἄν γ' ἴδω τὸ πλῆθος ὅ τι βουλεύεται.</TextUnit>
    <TextUnit id="796" loc="771">τί γὰρ ἄλλο γ' ἢ φέρειν παρεσκευασμένοι</TextUnit>
    <TextUnit id="797" loc="772">τὰ χρήματ' εἰσίν;   ἀλλ' ἰδὼν ἐπειθόμην.</TextUnit>
    <TextUnit id="798" loc="773">λέγουσι γοῦν ἐν ταῖς ὁδοῖς.   λέξουσι γάρ.</TextUnit>
    <TextUnit id="799" loc="774">καί φασιν οἴσειν ἀράμενοι.   φήσουσι γάρ.</TextUnit>
    <TextUnit id="800" loc="775">ἀπολεῖς ἀπιστῶν πάντ'.   ἀπιστήσουσι γάρ.</TextUnit>
    <TextUnit id="801" loc="776">ὁ Ζεύς σέ γ' ἐπιτρίψειεν.   ἐπιτρίψουσι γάρ.</TextUnit>
    <TextUnit id="802" loc="777">οἴσειν δοκεῖς τιν' ὅστις αὐτῶν νοῦν ἔχει;</TextUnit>
    <TextUnit id="803" loc="778">οὐ γὰρ πάτριον τοῦτ' ἐστίν, ἀλλὰ λαμβάνειν</TextUnit>
    <TextUnit id="804" loc="779">ἡμᾶς μόνον δεῖ νὴ Δία: καὶ γὰρ οἱ θεοί:</TextUnit>
    <TextUnit id="805" loc="780">γνώσει δ' ἀπὸ τῶν χειρῶν γε τῶν ἀγαλμάτων:</TextUnit>
    <TextUnit id="806" loc="781">ὅταν γὰρ εὐχώμεσθα διδόναι τἀγαθά,</TextUnit>
    <TextUnit id="807" loc="782">ἕστηκεν ἐκτείνοντα τὴν χεῖρ' ὑπτίαν</TextUnit>
    <TextUnit id="808" loc="783">οὐχ ὥς τι δώσοντ' ἀλλ' ὅπως τι λήψεται.</TextUnit>
    <TextUnit id="809" loc="784">ὦ δαιμόνι' ἀνδρῶν ἔα με τῶν προὔργου τι δρᾶν.</TextUnit>
    <TextUnit id="810" loc="785">ταυτὶ γάρ ἐστι συνδετέα. ποῦ μοὔσθ' ἱμάς;</TextUnit>
    <TextUnit id="811" loc="786">ὄντως γὰρ οἴσεις;   ναὶ μὰ Δία, καὶ δὴ μὲν οὖν</TextUnit>
    <TextUnit id="812" loc="787">τωδὶ ξυνάπτω τὼ τρίποδε.   τῆς μωρίας,</TextUnit>
    <TextUnit id="813" loc="788">τὸ μηδὲ περιμείναντα τοὺς ἄλλους ὅ τι</TextUnit>
    <TextUnit id="814" loc="789">δράσουσιν εἶτα τηνικαῦτ' ἤδη—   τί δρᾶν;</TextUnit>
    <TextUnit id="815" loc="790">ἐπαναμένειν, ἔπειτα διατρίβειν ἔτι.</TextUnit>
    <TextUnit id="816" loc="791">ἵνα δὴ τί;   σεισμὸς εἰ γένοιτο πολλάκις</TextUnit>
    <TextUnit id="817" loc="792">ἢ πῦρ ἀπότροπον, ἢ διᾴξειεν γαλῆ,</TextUnit>
    <TextUnit id="818" loc="793">παύσαιντ' ἂν ἐσφέροντες ὦμβρόντητε σύ.</TextUnit>
    <TextUnit id="819" loc="794">χαρίεντα γοῦν πάθοιμ' ἄν, εἰ μὴ 'χοιμ' ὅποι</TextUnit>
    <TextUnit id="820" loc="795">ταῦτα καταθείμην.   μὴ γὰρ οὐ λάβῃς ὅποι:</TextUnit>
    <TextUnit id="821" loc="796">θάρρει, καταθήσεις, κἂν ἔνης ἔλθῃς.   τιή;</TextUnit>
    <TextUnit id="822" loc="797">ἐγᾦδα τούτους χειροτονοῦντας μὲν ταχύ,</TextUnit>
    <TextUnit id="823" loc="798">ἅττ' ἂν δὲ δόξῃ ταῦτα πάλιν ἀρνουμένους.</TextUnit>
    <TextUnit id="824" loc="799">οἴσουσιν ὦ τᾶν.   ἢν δὲ μὴ κομίσωσι, τί;</TextUnit>
    <TextUnit id="825" loc="800">ἀμέλει κομιοῦσιν.   ἢν δὲ μὴ κομίσωσι, τί;</TextUnit>
    <TextUnit id="826" loc="801">μαχούμεθ' αὐτοῖς.   ἢν δὲ κρείττους ὦσι, τί;</TextUnit>
    <TextUnit id="827" loc="802">ἄπειμ' ἐάσας.   ἢν δὲ πωλῶς' αὐτά, τί;</TextUnit>
    <TextUnit id="828" loc="803">διαρραγείης.   ἢν διαρραγῶ δέ, τί;</TextUnit>
    <TextUnit id="829" loc="804">καλῶς ποιήσεις.   σὺ δ' ἐπιθυμήσεις φέρειν;</TextUnit>
    <TextUnit id="830" loc="805">ἔγωγε: καὶ γὰρ τοὺς ἐμαυτοῦ γείτονας</TextUnit>
    <TextUnit id="831" loc="806">ὁρῶ φέροντας.   πάνυ γ' ἂν οὖν ̓Αντισθένης</TextUnit>
    <TextUnit id="832" loc="807">αὔτ' εἰσενέγκοι: πολὺ γὰρ ἐμμελέστερον</TextUnit>
    <TextUnit id="833" loc="808">πρότερον χέσαι πλεῖν ἢ τριάκονθ' ἡμέρας.</TextUnit>
    <TextUnit id="834" loc="809">οἴμωζε.   Καλλίμαχος δ' ὁ χοροδιδάσκαλος</TextUnit>
    <TextUnit id="835" loc="810">αὐτοῖσιν εἰσοίσει τι;   πλείω Καλλίου.</TextUnit>
    <TextUnit id="836" loc="811">ἅνθρωπος οὗτος ἀποβαλεῖ τὴν οὐσίαν.</TextUnit>
    <TextUnit id="837" loc="812">δεινά γε λέγεις.   τί δεινόν; ὥσπερ οὐχ ὁρῶν</TextUnit>
    <TextUnit id="838" loc="813">ἀεὶ τοιαῦτα γιγνόμενα ψηφίσματα.</TextUnit>
    <TextUnit id="839" loc="814">οὐκ οἶσθ' ἐκεῖν' οὕδοξε τὸ περὶ τῶν ἁλῶν;</TextUnit>
    <TextUnit id="840" loc="815">ἔγωγε.   τοὺς χαλκοῦς δ' ἐκείνους ἡνίκα</TextUnit>
    <TextUnit id="841" loc="816">ἐψηφισάμεθ', οὐκ οἶσθα;   καὶ κακόν γέ μοι</TextUnit>
    <TextUnit id="842" loc="817">τὸ κόμμ' ἐγένετ' ἐκεῖνο. πωλῶν γὰρ βότρυς</TextUnit>
    <TextUnit id="843" loc="818">μεστὴν ἀπῆρα τὴν γνάθον χαλκῶν ἔχων</TextUnit>
    <TextUnit id="844" loc="819">κἄπειτ' ἐχώρουν εἰς ἀγορὰν ἐπ' ἄλφιτα.</TextUnit>
    <TextUnit id="845" loc="820">ἔπειθ' ὑπέχοντος ἄρτι μου τὸν θύλακον,</TextUnit>
    <TextUnit id="846" loc="821">ἀνέκραγ' ὁ κῆρυξ μὴ δέχεσθαι μηδένα</TextUnit>
    <TextUnit id="847" loc="822">χαλκοῦν τὸ λοιπόν: “ἀργύρῳ γὰρ χρώμεθα.”</TextUnit>
    <TextUnit id="848" loc="823">τὸ δ' ἔναγχος οὐχ ἅπαντες ἡμεῖς ὤμνυμεν</TextUnit>
    <TextUnit id="849" loc="824">τάλαντ' ἔσεσθαι πεντακόσια τῇ πόλει</TextUnit>
    <TextUnit id="850" loc="825">τῆς τετταρακοστῆς, ἣν ἐπόρις' Εὐριπίδης;</TextUnit>
    <TextUnit id="851" loc="826">κεὐθὺς κατεχρύσου πᾶς ἀνὴρ Εὐριπίδην:</TextUnit>
    <TextUnit id="852" loc="827">ὅτε δὴ δ' ἀνασκοπουμένοις ἐφαίνετο</TextUnit>
    <TextUnit id="853" loc="828">ὁ Διὸς Κόρινθος καὶ τὸ πρᾶγμ' οὐκ ἤρκεσεν,</TextUnit>
    <TextUnit id="854" loc="829">πάλιν κατεπίττου πᾶς ἀνὴρ Εὐριπίδην.</TextUnit>
    <TextUnit id="855" loc="830">οὐ ταὐτὸν ὦ τᾶν. τότε μὲν ἡμεῖς ἤρχομεν,</TextUnit>
    <TextUnit id="856" loc="831">νῦν δ' αἱ γυναῖκες.   ἃς ἐγὼ φυλάξομαι</TextUnit>
    <TextUnit id="857" loc="832">νὴ τὸν Ποσειδῶ μὴ κατουρήσωσί μου.</TextUnit>
    <TextUnit id="858" loc="833">οὐκ οἶδ' ὅ τι ληρεῖς. φέρε σὺ τἀνάφορον ὁ παῖς.</TextUnit>
    <TextUnit id="859" loc="834">ὦ πάντες ἀστοί, νῦν γὰρ οὕτω ταῦτ' ἔχει,</TextUnit>
    <TextUnit id="860" loc="835">χωρεῖτ' ἐπείγεσθ' εὐθὺ τῆς στρατηγίδος,</TextUnit>
    <TextUnit id="861" loc="836">ὅπως ἂν ὑμῖν ἡ τύχη κληρουμένοις</TextUnit>
    <TextUnit id="862" loc="837">φράσῃ καθ' ἕκαστον ἄνδρ' ὅποι δειπνήσετε:</TextUnit>
    <TextUnit id="863" loc="838">ὡς αἱ τράπεζαί γ' εἰσὶν ἐπινενησμέναι</TextUnit>
    <TextUnit id="864" loc="839">ἀγαθῶν ἁπάντων καὶ παρεσκευασμέναι,</TextUnit>
    <TextUnit id="865" loc="840">κλῖναί τε σισυρῶν καὶ δαπίδων †νενασμέναι†,</TextUnit>
    <TextUnit id="866" loc="841">κρατῆρα συγκιρνᾶσιν, αἱ μυροπώλιδες</TextUnit>
    <TextUnit id="867" loc="842">ἑστᾶς' ἐφεξῆς, τὰ τεμάχη ῥιπίζεται,</TextUnit>
    <TextUnit id="868" loc="843">λαγῷ' ἀναπηγνύασι, πόπανα πέττεται,</TextUnit>
    <TextUnit id="869" loc="844">στέφανοι πλέκονται, φρύγεται τραγήματα,</TextUnit>
    <TextUnit id="870" loc="845">χύτρας ἔτνους ἕψουσιν αἱ νεώταται.</TextUnit>
    <TextUnit id="871" loc="846">Σμοῖος δ' ἐν αὐταῖς ἱππικὴν στολὴν ἔχων</TextUnit>
    <TextUnit id="872" loc="847">τὰ τῶν γυναικῶν διακαθαίρει τρύβλια.</TextUnit>
    <TextUnit id="873" loc="848">Γέρων δὲ χωρεῖ χλανίδα καὶ κονίποδε</TextUnit>
    <TextUnit id="874" loc="849">ἔχων, καχάζων μεθ' ἑτέρου νεανίου:</TextUnit>
    <TextUnit id="875" loc="850">ἐμβὰς δὲ κεῖται καὶ τρίβων ἐρριμμένος.</TextUnit>
    <TextUnit id="876" loc="851">πρὸς ταῦτα χωρεῖθ', ὡς ὁ τὴν μᾶζαν φέρων</TextUnit>
    <TextUnit id="877" loc="852">ἕστηκεν: ἀλλὰ τὰς γνάθους διοίγνυτε.</TextUnit>
    <TextUnit id="878" loc="853">οὐκοῦν βαδιοῦμαι δῆτα. τί γὰρ ἕστηκ' ἔχων</TextUnit>
    <TextUnit id="879" loc="854">ἐνταῦθ', ἐπειδὴ ταῦτα τῇ πόλει δοκεῖ;</TextUnit>
    <TextUnit id="880" loc="855">καὶ ποῖ βαδιεῖ σὺ μὴ καταθεὶς τὴν οὐσίαν;</TextUnit>
    <TextUnit id="881" loc="856">ἐπὶ δεῖπνον.   οὐ δῆτ', ἤν γ' ἐκείναις νοῦς ἐνῇ,</TextUnit>
    <TextUnit id="882" loc="857">πρίν γ' ἂν ἀπενέγκῃς.   ἀλλ' ἀποίσω.   πηνίκα;</TextUnit>
    <TextUnit id="883" loc="858">οὐ τοὐμὸν ὦ τᾶν ἐμποδὼν ἔσται.   τί δή;</TextUnit>
    <TextUnit id="884" loc="859">ἑτέρους ἀποίσειν φήμ' ἔθ' ὑστέρους ἐμοῦ.</TextUnit>
    <TextUnit id="885" loc="860">βαδιεῖ δὲ δειπνήσων ὅμως;   τί γὰρ πάθω;</TextUnit>
    <TextUnit id="886" loc="861">τὰ δυνατὰ γὰρ δεῖ τῇ πόλει ξυλλαμβάνειν</TextUnit>
    <TextUnit id="887" loc="862">τοὺς εὖ φρονοῦντας.   ἢν δὲ κωλύσωσι, τί;</TextUnit>
    <TextUnit id="888" loc="863">ὁμός' εἶμι κύψας.   ἢν δὲ μαστιγῶσι, τί;</TextUnit>
    <TextUnit id="889" loc="864">καλούμεθ' αὐτάς.   ἢν δὲ καταγελῶσι, τί;</TextUnit>
    <TextUnit id="890" loc="865">ἐπὶ ταῖς θύραις ἑστώς—   τί δράσεις; εἰπέ μοι.</TextUnit>
    <TextUnit id="891" loc="866">τῶν ἐσφερόντων ἁρπάσομαι τὰ σιτία.</TextUnit>
    <TextUnit id="892" loc="867">βάδιζε τοίνυν ὕστερος: σὺ δ' ὦ Σίκων</TextUnit>
    <TextUnit id="893" loc="868">καὶ Παρμένων αἴρεσθε τὴν παμπησίαν.</TextUnit>
    <TextUnit id="894" loc="869">φέρε νυν ἐγώ σοι ξυμφέρω.   μὴ μηδαμῶς.</TextUnit>
    <TextUnit id="895" loc="870">δέδοικα γὰρ μὴ καὶ παρὰ τῇ στρατηγίδι,</TextUnit>
    <TextUnit id="896" loc="871">ὅταν κατατιθῶ, προσποιῇ τῶν χρημάτων.</TextUnit>
    <TextUnit id="897" loc="872">νὴ τὸν Δία δεῖ γοῦν μηχανήματός τινος,</TextUnit>
    <TextUnit id="898" loc="873">ὅπως τὰ μὲν ὄντα χρήμαθ' ἕξω, τοισδεδὶ</TextUnit>
    <TextUnit id="899" loc="874">τῶν ματτομένων κοινῇ μεθέξω πως ἐγώ.</TextUnit>
    <TextUnit id="900" loc="875">ὀρθῶς ἔμοιγε φαίνεται: βαδιστέον</TextUnit>
    <TextUnit id="901" loc="876">ὁμός' ἐστὶ δειπνήσοντα κοὐ μελλητέον.  Χοροῦ</TextUnit>
    <TextUnit id="902" loc="877">τί ποθ' ἅνδρες οὐχ ἥκουσιν; ὥρα δ' ἦν πάλαι:</TextUnit>
    <TextUnit id="903" loc="878">ἐγὼ δὲ καταπεπλασμένη ψιμυθίῳ</TextUnit>
    <TextUnit id="904" loc="879">ἕστηκα καὶ κροκωτὸν ἠμφιεσμένη</TextUnit>
    <TextUnit id="905" loc="880">ἀργός, μινυρομένη τι πρὸς ἐμαυτὴν μέλος,</TextUnit>
    <TextUnit id="906" loc="881">ἀργός, μινυρομένη τι πρὸς ἐμαυτὴν μέλος,</TextUnit>
    <TextUnit id="907" loc="882">παίζουσα. πῶς ἂν περιλάβοιμ' αὐτῶν τινὰ</TextUnit>
    <TextUnit id="908" loc="883">παριόντα; Μοῦσαι δεῦρ' ἴτ' ἐπὶ τοὐμὸν στόμα,</TextUnit>
    <TextUnit id="909" loc="884">μελύδριον εὑροῦσαί τι τῶν ̓Ιωνικῶν.</TextUnit>
    <TextUnit id="910" loc="885">νῦν μέν με παρακύψασα προὔφθης ὦ σαπρά.</TextUnit>
    <TextUnit id="911" loc="885">ᾤου δ' ἐρήμας οὐ παρούσης ἐνθάδε</TextUnit>
    <TextUnit id="912" loc="886">ἐμοῦ τρυγήσειν καὶ προσάξεσθαί τινα</TextUnit>
    <TextUnit id="913" loc="887">ᾄδους': ἐγὼ δ' ἢν τοῦτο δρᾷς ἀντᾴσομαι.</TextUnit>
    <TextUnit id="914" loc="888">κεἰ γὰρ δι' ὄχλου τοῦτ' ἐστὶ τοῖς θεωμένοις,</TextUnit>
    <TextUnit id="915" loc="889">ὅμως ἔχει τερπνόν τι καὶ κωμῳδικόν.</TextUnit>
    <TextUnit id="916" loc="890">τούτῳ διαλέγου κἀποχώρησον: σὺ δὲ</TextUnit>
    <TextUnit id="917" loc="891">φιλοττάριον αὐλητὰ τοὺς αὐλοὺς λαβὼν</TextUnit>
    <TextUnit id="918" loc="892">ἄξιον ἐμοῦ καὶ σοῦ προσαύλησον μέλος.</TextUnit>
    <TextUnit id="919" loc="893">εἴ τις ἀγαθὸν βούλεται παθεῖν</TextUnit>
    <TextUnit id="920" loc="894">τι, παρ' ἐμοὶ χρὴ καθεύδειν.</TextUnit>
    <TextUnit id="921" loc="895">οὐ γὰρ ἐν νέαις τὸ σοφὸν ἔνεστιν</TextUnit>
    <TextUnit id="922" loc="896">ἀλλ' ἐν ταῖς πεπείραις:</TextUnit>
    <TextUnit id="923" loc="897">οὐδέ τις στέργειν ἂν ἐθέλοι μᾶλλον ἢ 'γὼ</TextUnit>
    <TextUnit id="924" loc="898">τὸν φίλον ᾧπερ ξυνείην,</TextUnit>
    <TextUnit id="925" loc="899">ἀλλ' ἐφ' ἕτερον ἂν πέτοιτο.</TextUnit>
    <TextUnit id="926" loc="900">μὴ φθόνει ταῖσιν νέαισι.</TextUnit>
    <TextUnit id="927" loc="901">τὸ τρυφερὸν γὰρ ἐμπέφυκε</TextUnit>
    <TextUnit id="928" loc="902">τοῖς ἁπαλοῖσι μηροῖς</TextUnit>
    <TextUnit id="929" loc="903">κἀπὶ τοῖς μήλοις ἐπανθεῖ: σὺ δ' ὦ γραῦ,</TextUnit>
    <TextUnit id="930" loc="904">παραλέλεξαι κἀντέτριψαι,</TextUnit>
    <TextUnit id="931" loc="905">τῷ θανάτῳ μέλημα.</TextUnit>
    <TextUnit id="932" loc="906">ἐκπέσοι σου τὸ τρῆμα</TextUnit>
    <TextUnit id="933" loc="907">τό τ' ἐπίκλιντρον ἀποβάλοιο</TextUnit>
    <TextUnit id="934" loc="908">βουλομένη σποδεῖσθαι,</TextUnit>
    <TextUnit id="935" loc="909">κἀπὶ τῆς κλίνης ὄφιν εὕροις</TextUnit>
    <TextUnit id="936" loc="910">καὶ προσελκύσαιο</TextUnit>
    <TextUnit id="937" loc="910">βουλομένη φιλῆσαι.</TextUnit>
    <TextUnit id="938" loc="911">αἰαῖ τί ποτε πείσομαι;</TextUnit>
    <TextUnit id="939" loc="912">οὐχ ἥκει μοὐταῖρος:</TextUnit>
    <TextUnit id="940" loc="913">μόνη δ' αὐτοῦ λείπομ': ἡ</TextUnit>
    <TextUnit id="941" loc="914">γὰρ μοι μήτηρ ἄλλῃ</TextUnit>
    <TextUnit id="942" loc="915">βέβηκε: †καὶ τἄλλ' οὐδὲν μετὰ ταῦτα δεῖ λέγειν†.</TextUnit>
    <TextUnit id="943" loc="915">ἀλλ' ὦ μαῖ' ἱκετεύομαι, κάλει</TextUnit>
    <TextUnit id="944" loc="916">τὸν ̓Ορθαγόραν, ὅπως</TextUnit>
    <TextUnit id="945" loc="917">σαυτῆς κατόναι', ἀντιβολῶ σε.</TextUnit>
    <TextUnit id="946" loc="918">ἤδη τὸν ἀπ' ̓Ιωνίας</TextUnit>
    <TextUnit id="947" loc="919">τρόπον τάλαινα κνησιᾷς:</TextUnit>
    <TextUnit id="948" loc="920">δοκεῖς δέ μοι καὶ λάβδα κατὰ τοὺς Λεσβίους.</TextUnit>
    <TextUnit id="949" loc="921">ἀλλ' οὐκ ἄν ποθ' ὑφαρπάσαιο</TextUnit>
    <TextUnit id="950" loc="922">τἀμὰ παίγνια: τὴν δ' ἐμὴν</TextUnit>
    <TextUnit id="951" loc="923">ὥραν οὐκ ἀπολεῖς οὐδ' ἀπολήψει.</TextUnit>
    <TextUnit id="952" loc="924">ᾆδ' ὁπόσα βούλει καὶ παράκυφθ' ὥσπερ γαλῆ:</TextUnit>
    <TextUnit id="953" loc="925">οὐδεὶς γὰρ ὡς σὲ πρότερον εἴσεις' ἀντ' ἐμοῦ.</TextUnit>
    <TextUnit id="954" loc="926">οὔκουν ἐπ' ἐκφοράν γε.   καινόν γ' ὦ σαπρά.</TextUnit>
    <TextUnit id="955" loc="927">οὐ δῆτα.   τί γὰρ ἂν γραὶ̈ καινά τις λέγοι;</TextUnit>
    <TextUnit id="956" loc="928">οὐ τοὐμὸν ὀδυνήσει σε γῆρας.   ἀλλὰ τί;</TextUnit>
    <TextUnit id="957" loc="929">ἥγχουσα μᾶλλον καὶ τὸ σὸν ψιμύθιον;</TextUnit>
    <TextUnit id="958" loc="930">τί μοι διαλέγει;   σὺ δὲ τί διακύπτεις;   ἐγώ;</TextUnit>
    <TextUnit id="959" loc="931">ᾄδω πρὸς ἐμαυτὴν ̓Επιγένει τὠμῷ φίλῳ.</TextUnit>
    <TextUnit id="960" loc="932">σοὶ γὰρ φίλος τίς ἐστιν ἄλλος ἢ Γέρης;</TextUnit>
    <TextUnit id="961" loc="933">δείξει γε καὶ σοί. τάχα γὰρ εἶσιν ὡς ἐμέ.</TextUnit>
    <TextUnit id="962" loc="934">ὁδὶ γὰρ αὐτός ἐστιν.   οὐ σοῦ γ' ὦλεθρε</TextUnit>
    <TextUnit id="963" loc="935">δεόμενος οὐδέν.   νὴ Δί' ὦ φθίνυλλα σὺ</TextUnit>
    <TextUnit id="964" loc="936">δείξει τάχ' αὐτός, ὡς ἔγωγ' ἀπέρχομαι.</TextUnit>
    <TextUnit id="965" loc="937">κἄγωγ', ἵνα γνῷς ὡς πολύ σου μεῖζον φρονῶ.</TextUnit>
    <TextUnit id="966" loc="938">εἴθ' ἐξῆν παρὰ τῇ νέᾳ καθεύδειν,</TextUnit>
    <TextUnit id="967" loc="939">καὶ μὴ δ'ει πρότερον διασποδῆσαι</TextUnit>
    <TextUnit id="968" loc="940">ἀνάσιμον ἢ πρεσβυτέραν:</TextUnit>
    <TextUnit id="969" loc="941">οὐ γὰρ ἀνασχετὸν τοῦτό γ' ἐλευθέρῳ.</TextUnit>
    <TextUnit id="970" loc="942">οἰμώζων ἄρα νὴ Δία σποδήσεις.</TextUnit>
    <TextUnit id="971" loc="943">οὐ γὰρ τἀπὶ Χαριξένης τάδ' ἐστίν.</TextUnit>
    <TextUnit id="972" loc="944">κατὰ τὸν νόμον ταῦτα ποιεῖν</TextUnit>
    <TextUnit id="973" loc="945">ἔστι δίκαιον, εἰ δημοκρατούμεθα.</TextUnit>
    <TextUnit id="974" loc="946">ἀλλ' εἶμι τηρήσους' ὅ τι καὶ δράσει ποτέ.</TextUnit>
    <TextUnit id="975" loc="947">εἴθ' ὦ θεοὶ λάβοιμι τὴν καλὴν μόνην,</TextUnit>
    <TextUnit id="976" loc="948">ἐφ' ἣν πεπωκὼς ἔρχομαι πάλαι ποθῶν.</TextUnit>
    <TextUnit id="977" loc="949">ἐξηπάτησα τὸ κατάρατον γρᾴδιον:</TextUnit>
    <TextUnit id="978" loc="950">φρούδη γάρ ἐστιν οἰομένη μ' ἔνδον μένειν.</TextUnit>
    <TextUnit id="979" loc="951">ἀλλ' οὑτοσὶ γὰρ αὐτὸς οὗ 'μεμνήμεθα.</TextUnit>
    <TextUnit id="980" loc="952">δεῦρο δὴ δεῦρο δή,</TextUnit>
    <TextUnit id="981" loc="953">φίλον ἐμόν, δεῦρό μοι</TextUnit>
    <TextUnit id="982" loc="954">πρόσελθε καὶ ξύνευνος</TextUnit>
    <TextUnit id="983" loc="955">τὴν εὐφρόνην ὅπως ἔσει.</TextUnit>
    <TextUnit id="984" loc="956">πάνυ γάρ τις ἔρως με δονεῖ</TextUnit>
    <TextUnit id="985" loc="955">τῶνδε τῶν σῶν βοστρύχων.</TextUnit>
    <TextUnit id="986" loc="956">ἄτοπος δ' ἔγκειταί μοί τις</TextUnit>
    <TextUnit id="987" loc="957">πόθος, ὅς με διακναίσας ἔχει.</TextUnit>
    <TextUnit id="988" loc="958">μέθες, ἱκνοῦμαί ς' ̓́Ερως,</TextUnit>
    <TextUnit id="989" loc="959">καὶ ποίησον τόνδ' ἐς εὐνὴν</TextUnit>
    <TextUnit id="990" loc="959b">τὴν ἐμὴν ἱκέσθαι.</TextUnit>
    <TextUnit id="991" loc="960">δεῦρο δὴ δεῦρο δή,</TextUnit>
    <TextUnit id="992" loc="961">καὶ σύ μοι καταδραμοῦσα</TextUnit>
    <TextUnit id="993" loc="962">τὴν θύραν ἄνοιξον</TextUnit>
    <TextUnit id="994" loc="963">τήνδ': εἰ δὲ μή, καταπεσὼν κείσομαι.</TextUnit>
    <TextUnit id="995" loc="964">φίλον, ἀλλ' ἐν τῷ σῷ</TextUnit>
    <TextUnit id="996" loc="965">βούλομαι κόλπῳ πληκτίζεσθαι</TextUnit>
    <TextUnit id="997" loc="965">μετὰ τῆς σῆς πυγῆς.</TextUnit>
    <TextUnit id="998" loc="966">Κύπρι τί μ' ἐκμαίνεις ἐπὶ ταύτῃ;</TextUnit>
    <TextUnit id="999" loc="967">μέθες, ἱκνοῦμαί ς' ̓́Ερως,</TextUnit>
    <TextUnit id="1000" loc="968">καὶ ποίησον τήνδ' ἐς εὐνὴν</TextUnit>
    <TextUnit id="1001" loc="968b">τὴν ἐμὴν ἱκέσθαι.</TextUnit>
    <TextUnit id="1002" loc="969">καὶ ταῦτα μέντοι μετρίως πρὸς τὴν ἐμὴν ἀνάγκην</TextUnit>
    <TextUnit id="1003" loc="970">εἰρημέν' ἐστίν. σὺ δέ μοι, φίλτατον, ὢ ἱκετεύω,</TextUnit>
    <TextUnit id="1004" loc="971">ἄνοιξον ἀσπάζου με:</TextUnit>
    <TextUnit id="1005" loc="971b">διά τοι σὲ πόνους ἔχω.</TextUnit>
    <TextUnit id="1006" loc="972">ὦ χρυσοδαίδαλτον ἐμὸν μέλημα, Κύπριδος ἔρνος,</TextUnit>
    <TextUnit id="1007" loc="973">μέλιττα Μούσης, Χαρίτων θρέμμα, Τρυφῆς πρόσωπον,</TextUnit>
    <TextUnit id="1008" loc="974">ἄνοιξον ἀσπάζου με:</TextUnit>
    <TextUnit id="1009" loc="975">διά τοι σὲ πόνους ἔχω.</TextUnit>
    <TextUnit id="1010" loc="976">οὗτος τί κόπτεις; μῶν ἐμὲ ζητεῖς;   πόθεν;</TextUnit>
    <TextUnit id="1011" loc="977">καὶ τὴν θύραν γ' ἤραττες.   ἀποθάνοιμ' ἄρα.</TextUnit>
    <TextUnit id="1012" loc="978">τοῦ δαὶ δεόμενος δᾷδ' ἔχων ἐλήλυθας;</TextUnit>
    <TextUnit id="1013" loc="979">̓Αναφλύστιον ζητῶν τιν' ἄνθρωπον.   τίνα;</TextUnit>
    <TextUnit id="1014" loc="980">οὐ τὸν Σεβῖνον, ὃν σὺ προσδοκᾷς ἴσως.</TextUnit>
    <TextUnit id="1015" loc="981">νὴ τὴν ̓Αφροδίτην, ἤν τε βούλῃ γ' ἤν τε μή.</TextUnit>
    <TextUnit id="1016" loc="982">ἀλλ' οὐχὶ νυνὶ τὰς ὑπερεξηκοντέτεις</TextUnit>
    <TextUnit id="1017" loc="983">εἰσάγομεν, ἀλλ' εἰσαῦθις ἀναβεβλήμεθα.</TextUnit>
    <TextUnit id="1018" loc="984">τὰς ἐντὸς εἴκοσιν γὰρ ἐκδικάζομεν.</TextUnit>
    <TextUnit id="1019" loc="985">ἐπὶ τῆς προτέρας ἀρχῆς γε ταῦτ' ἦν ὦ γλύκων:</TextUnit>
    <TextUnit id="1020" loc="986">νυνὶ δὲ πρῶτον εἰσάγειν ἡμᾶς δοκεῖ.</TextUnit>
    <TextUnit id="1021" loc="987">τῷ βουλομένῳ γε κατὰ τὸν ἐν πεττοῖς νόμον.</TextUnit>
    <TextUnit id="1022" loc="988">ἀλλ' οὐδὲ δειπνεῖς κατὰ τὸν ἐν πεττοῖς νόμον.</TextUnit>
    <TextUnit id="1023" loc="989">οὐκ οἶδ' ὅ τι λέγεις: τηνδεδί μοι κρουστέον.</TextUnit>
    <TextUnit id="1024" loc="990">ὅταν γε κρούσῃς τὴν ἐμὴν πρῶτον θύραν.</TextUnit>
    <TextUnit id="1025" loc="991">ἀλλ' οὐχὶ νυνὶ κρησέραν αἰτούμεθα.</TextUnit>
    <TextUnit id="1026" loc="992">οἶδ' ὅτι φιλοῦμαι: νῦν δὲ θαυμάζεις ὅτι</TextUnit>
    <TextUnit id="1027" loc="993">θύρασί μ' ηὗρες: ἀλλὰ πρόσαγε τὸ στόμα.</TextUnit>
    <TextUnit id="1028" loc="994">ἀλλ' ὦ μέλ' ὀρρωδῶ τὸν ἐραστήν σου.   τίνα;</TextUnit>
    <TextUnit id="1029" loc="995">τὸν τῶν γραφέων ἄριστον.   οὗτος δ' ἔστι τίς;</TextUnit>
    <TextUnit id="1030" loc="996">ὃς τοῖς νεκροῖσι ζωγραφεῖ τὰς ληκύθους.</TextUnit>
    <TextUnit id="1031" loc="997">ἀλλ' ἄπιθ', ὅπως μή ς' ἐπὶ θύραισιν ὄψεται.</TextUnit>
    <TextUnit id="1032" loc="998">οἶδ' οἶδ' ὅ τι βούλει.   καὶ γὰρ ἐγώ σε νὴ Δία.</TextUnit>
    <TextUnit id="1033" loc="999">μὰ τὴν ̓Αφροδίτην ἥ μ' ἔλαχε κληρουμένη,</TextUnit>
    <TextUnit id="1034" loc="1000">μὴ 'γώ ς' ἀφήσω.   παραφρονεῖς ὦ γρᾴδιον.</TextUnit>
    <TextUnit id="1035" loc="1001">ληρεῖς: ἐγὼ δ' ἄξω ς' ἐπὶ τἀμὰ στρώματα.</TextUnit>
    <TextUnit id="1036" loc="1002">τί δῆτα κρεάγρας τοῖς κάδοις ὠνούμεθα,</TextUnit>
    <TextUnit id="1037" loc="1003">ἐξὸν καθέντα γρᾴδιον τοιουτονὶ</TextUnit>
    <TextUnit id="1038" loc="1004">ἐκ τῶν φρεάτων τοὺς κάδους ξυλλαμβάνειν;</TextUnit>
    <TextUnit id="1039" loc="1005">μὴ σκῶπτέ μ' ὦ τάλαν ἀλλ' ἕπου δεῦρ' ὡς ἐμέ.</TextUnit>
    <TextUnit id="1040" loc="1006">ἀλλ' οὐκ ἀνάγκη μοὐστίν, εἰ μὴ τῶν ἐμῶν</TextUnit>
    <TextUnit id="1041" loc="1007">τὴν πεντακοσιοστὴν κατέθηκας τῇ πόλει.</TextUnit>
    <TextUnit id="1042" loc="1008">νὴ τὴν ̓Αφροδίτην δεῖ γε μέντοι ς'. ὡς ἐγὼ</TextUnit>
    <TextUnit id="1043" loc="1009">τοῖς τηλικούτοις ξυγκαθεύδους' ἥδομαι.</TextUnit>
    <TextUnit id="1044" loc="1010">ἐγὼ δὲ ταῖς γε τηλικαύταις ἄχθομαι,</TextUnit>
    <TextUnit id="1045" loc="1011">κοὐκ ἂν πιθοίμην οὐδέποτ'.   ἀλλὰ νὴ Δία</TextUnit>
    <TextUnit id="1046" loc="1012">ἀναγκάσει τουτί σε.   τοῦτο δ' ἔστι τί;</TextUnit>
    <TextUnit id="1047" loc="1013">ψήφισμα, καθ' ὅ σε δεῖ βαδίζειν ὡς ἐμέ.</TextUnit>
    <TextUnit id="1048" loc="1014">λέγ' αὐτὸ τί ποτε κἄστι.   καὶ δή σοι λέγω.</TextUnit>
    <TextUnit id="1049" loc="1015">ἔδοξε ταῖς γυναιξίν, ἢν ἀνὴρ νέος</TextUnit>
    <TextUnit id="1050" loc="1016">νέας ἐπιθυμῇ, μὴ σποδεῖν αὐτὴν πρὶν ἂν</TextUnit>
    <TextUnit id="1051" loc="1017">τὴν γραῦν προκρούσῃ πρῶτον: ἢν δὲ μὴ 'θέλῃ</TextUnit>
    <TextUnit id="1052" loc="1018">πρότερον προκρούειν ἀλλ' ἐπιθυμῇ τῆς νέας,</TextUnit>
    <TextUnit id="1053" loc="1019">ταῖς πρεσβυτέραις γυναιξὶν ἔστω τὸν νέον</TextUnit>
    <TextUnit id="1054" loc="1020">ἕλκειν ἀνατεὶ λαβομένας τοῦ παττάλου.</TextUnit>
    <TextUnit id="1055" loc="1021">οἴμοι Προκρούστης τήμερον γενήσομαι.</TextUnit>
    <TextUnit id="1056" loc="1022">τοῖς γὰρ νόμοις τοῖς ἡμετέροισι πειστέον.</TextUnit>
    <TextUnit id="1057" loc="1023">τί δ' ἢν ἀφαιρῆταί μ' ἀνὴρ τῶν δημοτῶν</TextUnit>
    <TextUnit id="1058" loc="1024">ἢ τῶν φίλων ἐλθών τις;   ἀλλ' οὐ κύριος</TextUnit>
    <TextUnit id="1059" loc="1025">ὑπὲρ μέδιμνόν ἐστ' ἀνὴρ οὐδεὶς ἔτι.</TextUnit>
    <TextUnit id="1060" loc="1026">ἐξωμοσία δ' οὐκ ἔστιν;   οὐ γὰρ δεῖ στροφῆς.</TextUnit>
    <TextUnit id="1061" loc="1027">ἀλλ' ἔμπορος εἶναι σκήψομαι.   κλάων γε σύ.</TextUnit>
    <TextUnit id="1062" loc="1028">τί δῆτα χρὴ δρᾶν;   δεῦρ' ἀκολουθεῖν ὡς ἐμέ.</TextUnit>
    <TextUnit id="1063" loc="1029">καὶ ταῦτ' ἀνάγκη μοὐστί;   Διομήδειά γε.</TextUnit>
    <TextUnit id="1064" loc="1030">ὑποστόρεσαί νυν πρῶτα τῆς ὀριγάνου</TextUnit>
    <TextUnit id="1065" loc="1031">καὶ κλήμαθ' ὑπόθου συγκλάσασα τέτταρα,</TextUnit>
    <TextUnit id="1066" loc="1032">καὶ ταινίωσαι καὶ παράθου τὰς ληκύθους,</TextUnit>
    <TextUnit id="1067" loc="1033">ὕδατός τε κατάθου τοὔστρακον πρὸ τῆς θύρας.</TextUnit>
    <TextUnit id="1068" loc="1034">ἦ μὴν ἔτ' ὠνήσει σὺ καὶ στεφάνην ἐμοί.</TextUnit>
    <TextUnit id="1069" loc="1035">νὴ τὸν Δί' ἤνπερ ᾖ γέ που τῶν κηρίνων:</TextUnit>
    <TextUnit id="1070" loc="1036">οἶμαι γὰρ ἔνδον διαπεσεῖσθαί ς' αὐτίκα.</TextUnit>
    <TextUnit id="1071" loc="1037">ποῖ τοῦτον ἕλκεις;   τὸν ἐμὸν αὐτῆς εἰσάγω.</TextUnit>
    <TextUnit id="1072" loc="1038">οὐ σωφρονοῦσά γ': οὐ γὰρ ἡλικίαν ἔχει</TextUnit>
    <TextUnit id="1073" loc="1039">παρὰ σοὶ καθεύδειν τηλικοῦτος ὤν, ἐπεὶ</TextUnit>
    <TextUnit id="1074" loc="1040">μήτηρ ἂν αὐτῷ μᾶλλον εἴης ἢ γυνή.</TextUnit>
    <TextUnit id="1075" loc="1041">ὥστ' εἰ καταστήσεσθε τοῦτον τὸν νόμον,</TextUnit>
    <TextUnit id="1076" loc="1042">τὴν γῆν ἅπασαν Οἰδιπόδων ἐμπλήσετε.</TextUnit>
    <TextUnit id="1077" loc="1043">ὦ παμβδελυρὰ φθονοῦσα τόνδε τὸν λόγον</TextUnit>
    <TextUnit id="1078" loc="1044">ἐξηῦρες: ἀλλ' ἐγώ σε τιμωρήσομαι.</TextUnit>
    <TextUnit id="1079" loc="1045">νὴ τὸν Δία τὸν σωτῆρα κεχάρισαί γέ μοι</TextUnit>
    <TextUnit id="1080" loc="1046">ὦ γλυκύτατον τὴν γραῦν ἀπαλλάξασά μου:</TextUnit>
    <TextUnit id="1081" loc="1047">ὥστ' ἀντὶ τούτων τῶν ἀγαθῶν εἰς ἑσπέραν</TextUnit>
    <TextUnit id="1082" loc="1048">μεγάλην ἀποδώσω καὶ παχεῖάν σοι χάριν.</TextUnit>
    <TextUnit id="1083" loc="1049">αὕτη σὺ ποῖ τονδὶ παραβᾶσα τὸν νόμον</TextUnit>
    <TextUnit id="1084" loc="1050">ἕλκεις, παρ' ἐμοὶ τῶν γραμμάτων εἰρηκότων</TextUnit>
    <TextUnit id="1085" loc="1051">πρότερον καθεύδειν αὐτόν;   οἴμοι δείλαιος.</TextUnit>
    <TextUnit id="1086" loc="1052">πόθεν ἐξέκυψας ὦ κάκιστ' ἀπολουμένη;</TextUnit>
    <TextUnit id="1087" loc="1053">τοῦτο γὰρ ἐκείνου τὸ κακὸν ἐξωλέστερον.</TextUnit>
    <TextUnit id="1088" loc="1054">βάδιζε δεῦρο.   μηδαμῶς με περιίδῃς</TextUnit>
    <TextUnit id="1089" loc="1055">ἑλκόμενον ὑπὸ τῆσδ' ἀντιβολῶ ς'.   ἀλλ' οὐκ ἐγώ,</TextUnit>
    <TextUnit id="1090" loc="1056">ἀλλ' ὁ νόμος ἕλκει ς'.   οὐκ ἐμέ γ', ἀλλ' ἔμπουσά τις</TextUnit>
    <TextUnit id="1091" loc="1057">ἐξ αἵματος φλύκταιναν ἠμφιεσμένη.</TextUnit>
    <TextUnit id="1092" loc="1058">ἕπου μαλακίων δεῦρ' ἀνύσας καὶ μὴ λάλει.</TextUnit>
    <TextUnit id="1093" loc="1059">ἴθι νυν ἔασον εἰς ἄφοδον πρώτιστά με</TextUnit>
    <TextUnit id="1094" loc="1060">ἐλθόντα θαρρῆσαι πρὸς ἐμαυτόν: εἰ δὲ μή,</TextUnit>
    <TextUnit id="1095" loc="1061">αὐτοῦ τι δρῶντα πυρρὸν ὄψει μ' αὐτίκα</TextUnit>
    <TextUnit id="1096" loc="1062">ὑπὸ τοῦ δέους.   θάρρει, βάδιζ': ἔνδον χεσεῖ.</TextUnit>
    <TextUnit id="1097" loc="1063">δέδοικα κἀγὼ μὴ πλέον γ' ἢ βούλομαι.</TextUnit>
    <TextUnit id="1098" loc="1064">ἀλλ' ἐγγυητάς σοι καταστήσω δύο</TextUnit>
    <TextUnit id="1099" loc="1065">ἀξιόχρεως.   μή μοι καθίστη.</TextUnit>
    <TextUnit id="1100" loc="1065">ποῖ σὺ ποῖ</TextUnit>
    <TextUnit id="1101" loc="1066">χωρεῖς μετὰ ταύτης;   οὐκ ἔγωγ', ἀλλ' ἕλκομαι.</TextUnit>
    <TextUnit id="1102" loc="1067">ἀτὰρ ἥτις εἶ γε, πόλλ' ἀγαθὰ γένοιτό σοι,</TextUnit>
    <TextUnit id="1103" loc="1068">ὅτι μ' οὐπεριεῖδες ἐπιτριβέντ'. ὦ ̔Ηράκλεις</TextUnit>
    <TextUnit id="1104" loc="1069">ὦ Πᾶνες ὦ Κορύβαντες ὦ Διοσκόρω,</TextUnit>
    <TextUnit id="1105" loc="1070">τοῦτ' αὖ πολὺ τούτου τὸ κακὸν ἐξωλέστερον.</TextUnit>
    <TextUnit id="1106" loc="1071">ἀτὰρ τί τὸ πρᾶγμ' ἔστ' ἀντιβολῶ τουτί ποτε;</TextUnit>
    <TextUnit id="1107" loc="1072">πότερον πίθηκος ἀνάπλεως ψιμυθίου,</TextUnit>
    <TextUnit id="1108" loc="1073">ἢ γραῦς ἀνεστηκυῖα παρὰ τῶν πλειόνων;</TextUnit>
    <TextUnit id="1109" loc="1074">μὴ σκῶπτέ μ' ἀλλὰ δεῦρ' ἕπου.   δευρὶ μὲν οὖν.</TextUnit>
    <TextUnit id="1110" loc="1075">ὡς οὐκ ἀφήσω ς' οὐδέποτ'.   οὐδὲ μὴν ἐγώ.</TextUnit>
    <TextUnit id="1111" loc="1076">διασπάσεσθέ μ' ὦ κακῶς ἀπολούμεναι.</TextUnit>
    <TextUnit id="1112" loc="1077">ἐμοὶ γὰρ ἀκολουθεῖν ς' ἔδει κατὰ τὸν νόμον.</TextUnit>
    <TextUnit id="1113" loc="1078">οὐκ ἢν ἑτέρα γε γραῦς ἔτ' αἰσχίων φανῇ.</TextUnit>
    <TextUnit id="1114" loc="1079">ἢν οὖν ὑφ' ὑμῶν πρῶτον ἀπόλωμαι κακῶς,</TextUnit>
    <TextUnit id="1115" loc="1080">φέρε πῶς ἐπ' ἐκείνην τὴν καλὴν ἀφίξομαι;</TextUnit>
    <TextUnit id="1116" loc="1081">αὐτὸς σκόπει σύ: τάδε δέ σοι ποιητέον.</TextUnit>
    <TextUnit id="1117" loc="1082">ποτέρας προτέρας οὖν κατελάσας ἀπαλλαγῶ;</TextUnit>
    <TextUnit id="1118" loc="1083">οὐκ οἶσθα; βαδιεῖ δεῦρ'.   ἀφέτω νύν μ' αὑτηί.</TextUnit>
    <TextUnit id="1119" loc="1084">δευρὶ μὲν οὖν ἴθ' ὡς ἔμ'.   ἢν ἡδί μ' ἀφῇ.</TextUnit>
    <TextUnit id="1120" loc="1085">ἀλλ' οὐκ ἀφήσω μὰ Δία ς'.   οὐδὲ μὴν ἐγώ.</TextUnit>
    <TextUnit id="1121" loc="1086">χαλεπαί γ' ἂν ἦστε γενόμεναι πορθμῆς.   τιή;</TextUnit>
    <TextUnit id="1122" loc="1087">ἕλκοντε τοὺς πλωτῆρας ἂν ἀπεκναίετε.</TextUnit>
    <TextUnit id="1123" loc="1088">σιγῇ βάδιζε δεῦρο.   μὰ Δί' ἀλλ' ὡς ἐμέ.</TextUnit>
    <TextUnit id="1124" loc="1089">τουτὶ τὸ πρᾶγμα κατὰ τὸ Καννωνοῦ σαφῶς</TextUnit>
    <TextUnit id="1125" loc="1090">ψήφισμα, βινεῖν δεῖ με διαλελημμένον.</TextUnit>
    <TextUnit id="1126" loc="1091">πῶς οὖν δικωπεῖν ἀμφοτέρας δυνήσομαι;</TextUnit>
    <TextUnit id="1127" loc="1092">καλῶς, ἐπειδὰν καταφάγῃς βολβῶν χύτραν.</TextUnit>
    <TextUnit id="1128" loc="1093">οἴμοι κακοδαίμων ἐγγὺς ἤδη τῆς θύρας</TextUnit>
    <TextUnit id="1129" loc="1094">ἑλκόμενός εἰμ'.   ἀλλ' οὐδὲν ἔσται σοι πλέον.</TextUnit>
    <TextUnit id="1130" loc="1095">ξυνεσπεσοῦμαι γὰρ μετὰ σοῦ.   μὴ πρὸς θεῶν:</TextUnit>
    <TextUnit id="1131" loc="1096">ἑνὶ γὰρ ξυνέχεσθαι κρεῖττον ἢ δυοῖν κακοῖν.</TextUnit>
    <TextUnit id="1132" loc="1097">νὴ τὴν ̔Εκάτην ἐάν τε βούλῃ γ' ἤν τέ μή.</TextUnit>
    <TextUnit id="1133" loc="1098">ὦ τρισκακοδαίμων εἰ γυναῖκα δεῖ σαπρὰν</TextUnit>
    <TextUnit id="1134" loc="1099">βινεῖν ὅλην τὴν νύκτα καὶ τὴν ἡμέραν,</TextUnit>
    <TextUnit id="1135" loc="1100">κἄπειτ' ἐπειδὰν τῆσδ' ἀπαλλαγῶ, πάλιν</TextUnit>
    <TextUnit id="1136" loc="1101">φρύνην ἔχουσαν λήκυθον πρὸς ταῖς γνάθοις.</TextUnit>
    <TextUnit id="1137" loc="1102">ἆρ' οὐ κακοδαίμων εἰμί; βαρυδαίμων μὲν οὖν</TextUnit>
    <TextUnit id="1138" loc="1103">νὴ τὸν Δία τὸν σωτῆρ' ἀνὴρ καὶ δυστυχής,</TextUnit>
    <TextUnit id="1139" loc="1104">ὅστις τοιούτοις θηρίοις συνείρξομαι.</TextUnit>
    <TextUnit id="1140" loc="1105">ὅμως δ' ἐάν τι πολλὰ πολλάκις πάθω</TextUnit>
    <TextUnit id="1141" loc="1106">ὑπὸ τοῖνδε τοῖν κασαλβάδοιν δεῦρ' ἐσπλέων,</TextUnit>
    <TextUnit id="1142" loc="1107">θάψαι μ' ἐπ' αὐτῷ τῷ στόματι τῆς ἐσβολῆς,</TextUnit>
    <TextUnit id="1143" loc="1108">καὶ τήνδ' ἄνωθεν ἐπιπολῆς τοῦ σήματος</TextUnit>
    <TextUnit id="1144" loc="1109">ζῶσαν καταπιττώσαντες εἶτα τὼ πόδε</TextUnit>
    <TextUnit id="1145" loc="1110">μολυβδοχοήσαντες κύκλῳ περὶ τὰ σφυρὰ</TextUnit>
    <TextUnit id="1146" loc="1111">ἄνω 'πιθεῖναι πρόφασιν ἀντὶ ληκύθου.</TextUnit>
    <TextUnit id="1147" loc="1112">ὦ μακάριος μὲν δῆμος, εὐδαίμων δ' ἐγώ,</TextUnit>
    <TextUnit id="1148" loc="1113">αὐτή τέ μοι δέσποινα μακαριωτάτη,</TextUnit>
    <TextUnit id="1149" loc="1114">ὑμεῖς θ' ὅσαι παρέστατ' ἐπὶ ταῖσιν θύραις</TextUnit>
    <TextUnit id="1150" loc="1115">οἱ γείτονές τε πάντες οἵ τε δημόται,</TextUnit>
    <TextUnit id="1151" loc="1116">ἐγώ τε πρὸς τούτοισιν ἡ διάκονος,</TextUnit>
    <TextUnit id="1152" loc="1117">ἥτις μεμύρισμαι τὴν κεφαλὴν μυρώμασιν,</TextUnit>
    <TextUnit id="1153" loc="1118">ἀγαθοῖσιν ὦ Ζεῦ: πολὺ δ' ὑπερπέπαικεν αὖ</TextUnit>
    <TextUnit id="1154" loc="1119">τούτων ἁπάντων τὰ Θάσι' ἀμφορείδια.</TextUnit>
    <TextUnit id="1155" loc="1120">ἐν τῇ κεφαλῇ γὰρ ἐμμένει πολὺν χρόνον:</TextUnit>
    <TextUnit id="1156" loc="1121">τὰ δ' ἄλλ' ἀπανθήσαντα πάντ' ἀπέπτετο:</TextUnit>
    <TextUnit id="1157" loc="1122">ὥστ' ἐστὶ πολὺ βέλτιστα, πολὺ δῆτ' ὦ θεοί.</TextUnit>
    <TextUnit id="1158" loc="1123">κέρασον ἄκρατον, εὐφρανεῖ τὴν νύχθ' ὅλην</TextUnit>
    <TextUnit id="1159" loc="1124">ἐκλεγομένας ὅ τι ἂν μάλιστ' ὀσμὴν ἔχῃ.</TextUnit>
    <TextUnit id="1160" loc="1125">ἀλλ' ὦ γυναῖκες φράσατέ μοι τὸν δεσπότην,</TextUnit>
    <TextUnit id="1161" loc="1126">τὸν ἄνδρ', ὅπου 'στί, τῆς ἐμῆς κεκτημένης.</TextUnit>
    <TextUnit id="1162" loc="1127">αὐτοῦ μένους' ἡμῖν γ' ἂν ἐξευρεῖν δοκεῖς.</TextUnit>
    <TextUnit id="1163" loc="1128">μάλισθ': ὁδὶ γὰρ ἐπὶ τὸ δεῖπνον ἔρχεται.</TextUnit>
    <TextUnit id="1164" loc="1129">ὦ δέσποτ' ὦ μακάριε καὶ τρισόλβιε.</TextUnit>
    <TextUnit id="1165" loc="1130">ἐγώ;   σὺ μέντοι νὴ Δί' ὥς γ' οὐδεὶς ἀνήρ.</TextUnit>
    <TextUnit id="1166" loc="1131">τίς γὰρ γένοιτ' ἂν μᾶλλον ὀλβιώτερος,</TextUnit>
    <TextUnit id="1167" loc="1132">ὅστις πολιτῶν πλεῖον ἢ τρισμυρίων</TextUnit>
    <TextUnit id="1168" loc="1133">ὄντων τὸ πλῆθος οὐ δεδείπνηκας μόνος;</TextUnit>
    <TextUnit id="1169" loc="1134">εὐδαιμονικόν γ' ἄνθρωπον εἴρηκας σαφῶς.</TextUnit>
    <TextUnit id="1170" loc="1135">ποῖ ποῖ βαδίζεις;   ἐπὶ τὸ δεῖπνον ἔρχομαι.</TextUnit>
    <TextUnit id="1171" loc="1136">νὴ τὴν ̓Αφροδίτην πολύ γ' ἁπάντων ὕστατος.</TextUnit>
    <TextUnit id="1172" loc="1137">ὅμως δ' ἐκέλευε συλλαβοῦσάν μ' ἡ γυνὴ</TextUnit>
    <TextUnit id="1173" loc="1138">ἄγειν σε καὶ τασδὶ μετὰ σοῦ τὰς μείρακας.</TextUnit>
    <TextUnit id="1174" loc="1139">οἶνος δὲ Χῖός ἐστι περιλελειμμένος</TextUnit>
    <TextUnit id="1175" loc="1140">καὶ τἄλλ' ἀγαθά. πρὸς ταῦτα μὴ βραδύνετε,</TextUnit>
    <TextUnit id="1176" loc="1141">καὶ τῶν θεατῶν εἴ τις εὔνους τυγχάνει,</TextUnit>
    <TextUnit id="1177" loc="1142">καὶ τῶν κριτῶν εἰ μή τις ἑτέρωσε βλέπει,</TextUnit>
    <TextUnit id="1178" loc="1143">ἴτω μεθ' ἡμῶν: πάντα γὰρ παρέξομεν.</TextUnit>
    <TextUnit id="1179" loc="1144">οὔκουν ἅπασι δῆτα γενναίως ἐρεῖς</TextUnit>
    <TextUnit id="1180" loc="1145">καὶ μὴ παραλείψεις μηδέν', ἀλλ' ἐλευθέρως</TextUnit>
    <TextUnit id="1181" loc="1146">καλεῖς γέροντα μειράκιον παιδίσκον; ὡς</TextUnit>
    <TextUnit id="1182" loc="1147">τὸ δεῖπνον αὐτοῖς ἐστ' ἐπεσκευασμένον</TextUnit>
    <TextUnit id="1183" loc="1148">ἁπαξάπασιν, ἢν ἀπίωσιν οἴκαδε.</TextUnit>
    <TextUnit id="1184" loc="1149">ἐγὼ δὲ πρὸς τὸ δεῖπνον ἤδη 'πείξομαι:</TextUnit>
    <TextUnit id="1185" loc="1150">ἔχω δέ τοι καὶ δᾷδα ταυτηνὶ καλῶς.</TextUnit>
    <TextUnit id="1186" loc="1151">τί δῆτα διατρίβεις ἔχων, ἀλλ' οὐκ ἄγεις</TextUnit>
    <TextUnit id="1187" loc="1152">τασδὶ λαβών; ἐν ὅσῳ δὲ καταβαίνεις, ἐγὼ</TextUnit>
    <TextUnit id="1188" loc="1153">ἐπᾴσομαι μέλος τι μελλοδειπνικόν.</TextUnit>
    <TextUnit id="1189" loc="1154">σμικρὸν δ' ὑποθέσθαι τοῖς κριταῖσι βούλομαι.</TextUnit>
    <TextUnit id="1190" loc="1155">τοῖς σοφοῖς μὲν τῶν σοφῶν μεμνημένοις κρίνειν ἐμέ,</TextUnit>
    <TextUnit id="1191" loc="1156">τοῖς γελῶσι δ' ἡδέως διὰ τὸν γέλων κρίνειν ἐμέ:</TextUnit>
    <TextUnit id="1192" loc="1157">σχεδὸν ἅπαντας οὖν κελεύω δηλαδὴ κρίνειν ἐμέ,</TextUnit>
    <TextUnit id="1193" loc="1158">μηδὲ τὸν κλῆρον γενέσθαι μηδὲν ἡμῖν αἴτιον,</TextUnit>
    <TextUnit id="1194" loc="1159">ὅτι προείληχ': ἀλλὰ πάντα ταῦτα χρὴ μεμνημένους</TextUnit>
    <TextUnit id="1195" loc="1160">μὴ 'πιορκεῖν ἀλλὰ κρίνειν τοὺς χοροὺς ὀρθῶς ἀεί,</TextUnit>
    <TextUnit id="1196" loc="1161">μηδὲ ταῖς κακαῖς ἑταίραις τὸν τρόπον προσεικέναι,</TextUnit>
    <TextUnit id="1197" loc="1162">αἳ μόνον μνήμην ἔχουσι τῶν τελευταίων ἀεί.</TextUnit>
    <TextUnit id="1198" loc="1163">ὦ ὦ ὥρα δή,</TextUnit>
    <TextUnit id="1199" loc="1164">ὦ φίλαι γυναῖκες, εἴπερ μέλλομεν τὸ χρῆμα δρᾶν,</TextUnit>
    <TextUnit id="1200" loc="1165">ἐπὶ τὸ δεῖπνον ὑπαποκινεῖν. κρητικῶς οὖν τὼ πόδε</TextUnit>
    <TextUnit id="1201" loc="1166">καὶ σὺ κίνει.   τοῦτο δρῶ.   καὶ τάσδε νῦν</TextUnit>
    <TextUnit id="1202" loc="1167">λαγαρὰς τοῖν σκελίσκοιν τὸν ῥυθμόν.</TextUnit>
    <TextUnit id="1203" loc="1168">τάχα γὰρ ἔπεισι</TextUnit>
    <TextUnit id="1204" loc="1169">λοπαδοτεμαχοσελαχογαλεο-</TextUnit>
    <TextUnit id="1205" loc="1170">κρανιολειψανοδριμυποτριμματο-</TextUnit>
    <TextUnit id="1206" loc="1171">σιλφιοτυρομελιτοκατακεχυμενο-</TextUnit>
    <TextUnit id="1207" loc="1172">κιχλεπικοσσυφοφαττοπεριστερα-</TextUnit>
    <TextUnit id="1208" loc="1173">λεκτρυονοπτεκεφαλλιοκιγκλοπε-</TextUnit>
    <TextUnit id="1209" loc="1174">λειολαγῳοσιραιοβαφητραγα-</TextUnit>
    <TextUnit id="1210" loc="1175">νοπτερυγών: σὺ δὲ ταῦτ' ἀκροασάμενος</TextUnit>
    <TextUnit id="1211" loc="1176">ταχὺ καὶ ταχέως λαβὲ τρύβλιον:</TextUnit>
    <TextUnit id="1212" loc="1177">εἶτα λαβὼν κόνισαι</TextUnit>
    <TextUnit id="1213" loc="1178">λέκιθον, ἵν' ἐπιδειπνῇς:</TextUnit>
    <TextUnit id="1214" loc="1179">ἀλλὰ λαιμάττουσί που.</TextUnit>
    <TextUnit id="1215" loc="1180">αἴρεσθ' ἄνω, ἰαὶ εὐαί.</TextUnit>
    <TextUnit id="1216" loc="1181">δειπνήσομεν, εὐοῖ εὐαί,</TextUnit>
    <TextUnit id="1217" loc="1182">εὐαί, ὡς ἐπὶ νίκῃ:</TextUnit>
    <TextUnit id="1218" loc="1183">εὐαί, εὐαί, εὐαί, εὐαί.</TextUnit>
  </Text>
</TessDocument>
